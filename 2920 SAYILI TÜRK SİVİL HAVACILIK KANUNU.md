6107

[]{#K7 .anchor}**TÜRK SİVİL HAVACILIK KANUNU ^(1)\ (2)^ **

**Kanun Numarası : 2920**

**Kabul Tarihi : 14/10/1983**

**Yayımlandığı R.Gazete : Tarih : 19/10/1983 Sayı : 18196**

**Yayımlandığı Düstur : Tertip : 5 Cilt : 22 Sayfa : 736 **

*Bu Kanun ile ilgili olarak Bakanlar Kurulu Kararı ile yürürlüğe giren *

*yönetmelik için, "Yönetmelikler Külliyatı"nın kanunlara göre düzenlenen
*

*nümerik fihristine bakınız.*

BİRİNCİ KISIM

*Amaç, Kapsam ve Tanımlar *

*Amaç*

**Madde 1 –** Bu Kanunun amacı; devamlı ve hızlı bir gelişme gösteren,
ileri teknolojinin uygulandığı, sürat ve emniyet faktörlerinin büyük
önem taşıdığı sivil havacılık sahasındaki faaliyetlerin ulusal
çıkarlarımız ve uluslararası ilişkilerimize uygun bir şekilde
düzenlenmesini sağlamaktır.

*Kapsam*

**Madde 2 –** Bu Kanun, kamu kurum ve kuruluşları ile gerçek ve özel
hukuk tüzelkişilerinin havacılık sahasındaki faaliyetlerini kapsar.

Devlet hava araçları, açık hüküm bulunmayan hallerde bu Kanunun kapsamı
dışındadır.

*Tanımlar*

**Madde 3 –** Bu Kanunda geçen;

a\) "Türk Hava Sahası" terimi: Türkiye Cumhuriyetinin egemenliği
altındaki ülke ile Türk karasuları üzerindeki sahayı,

b\) "Hava Aracı" terimi: havalanabilen ve havada seyredebilme
kaabiliyetine sahip her türlü aracı,

c\) **(Değişik: 12/7/2013-6495/25 md.)** “Devlet Hava Aracı” terimi:
Devletin askerlik, güvenlik, gümrük ve orman yangınları ile mücadele
hizmetlerinde kullandığı hava araçları,

d\) "Türk Sivil Hava Aracı" terimi: Devlet hava araçları tanımı dışında
kalan ve mülkiyeti Türk Devletine veya kamu tüzelkişilerine veya Türk
vatandaşlarına ait araçları,

e\) "Havaalanı" terimi: Karada ve su üzerinde hava araçlarının kalkması
ve inmesi için özel olarak hazırlanmış, hava araçlarının bakım ve diğer
ihtiyaçlarının karşılanmasına, yolcu ve yük alınmasına ve verilmesine
elverişli tesisleri bulunan yerleri,

f\) "Ferry Uçuş"terimi: Bir hava aracının yolcu ve yük taşımaksızın;
satın alınması veya kiralanmasında tescil işlemleri yapılmadan yurda
getirilmesi maksadıyla yapılan uçuşlar ile, uçuşa elverişliliğine halel
getirmeyen kısmi arızalı olarak yapılan uçuşları;

İfade eder.

——————————

*(1) Genel Uçak İşletme Yönetmeliği (SHY-6B), 14/6/1984 tarih ve 18431
sayılı Resmi Gazete'de yayınlanarak yürürlüğe girmiştir. *

*(2) Bu Kanunla Sigorta hizmetleri ile ilgili olarak Sanayi ve Ticaret
Bakanlığına ve Sanayi ve Ticaret Bakanına verilmiş olan her türlü görev,
yetki, sorumluluk, hak ve muafiyetten ilgili olanların doğrudan doğruya
Başbakana, Başbakanın görevlendireceği Devlet Bakanına, Hazine
Müsteşarlığına ve Hazine Müsteşarına intikal edeceği 9.12.1994 tarih ve
4059 sayılı Kanunun 8 inci maddesi ile hükme bağlanmıştır.*

6108

İKİNCİ KISIM

*Hava Seyrüseferinin Genel Hükümleri *

BİRİNCİ BÖLÜM

*Türk Hava Egemenliği Hükümleri *

*Türk hava egemenliği*

**Madde 4 –** Türkiye Cumhuriyeti Türk hava sahasında tam ve münhasır
egemenliği haizdir.

*Türk hava sahasının kullanılması*

**Madde 5 –** Türk hava sahası hava araçları tarafından bu Kanun ve
ilgili diğer mevzuat hükümleri çerçevesinde kullanılır.

*Türk hava sahasından yararlanacak hava araçları *

**Madde 6 –** Uçuşa elverişli olmak şartıyla aşağıda sayılan hava
araçları Türk hava sahasında uçuş yapabilirler.

a\) Türk Devlet hava araçları,

b\) Türk uçak siciline kayıtlı Türk sivil hava araçları,

c\) Türkiye'nin taraf olduğu anlaşmalar uyarınca Türk Hava Sahasında
uçmalarına müsaade edilen hava araçları,

Yukarıda belirtilenler dışında kalan her türlü hava aracının Türk Hava
Sahasını kullanması Ulaştırma Bakanlığının iznine tabidir. Ulaştırma
Bakanlığı gerekli izni vermeden önce Genelkurmay Başkanlığı ve Dışişleri
Bakanlığının görüşünü alır

*Uçuş yasakları ve sınırlamaları *

**Madde 7 –** Bakanlar Kurulu, Genelkurmay Başkanlığının olumlu görüşü
üzerine; kamu düzeni ve emniyet mülahazaları ile veya askeri sebeplerle
geçici veya devamlı bir tedbir olarak, Türk hava sahasının tamamını veya
belirli bölümünün kulanılmasını veya muayyen bölgeler üzerinden uçuşu
yasak edebilir veya sınırlayabilir.Uçuş güvenliğini sağlamak amacı ile
Genelkurmay Başkanlığı ve Ulaştırma Bakanlığınca konulacak diğer
tahditler, bu hükme tabi olmaksızın Ulaştırma Bakanlığınca
uygulanabilir.

*Hava yolları ve havaalanlarına ait sınırlamalar *

**Madde 8 –** Türk hava sahasındauçuş yapmak hakkını haiz hava araçları
ile diğer hava araçlarının izleyecekleri uçuş yolları ve kullanacakları
hava alanları,Genelkurmay Başkanlığı ile gerekli koordinasyon yapılmak
suretiyle, Ulaştırma Bakanlığınca belirlenir.

*Gümrüklü havaalanlarının kullanımı*

**Madde 9 –** Yabancı ülkelere giden veya yabancı ülkelerden gelen hava
araçları, ancak gümrüklü havaalanlarından kalkmaya ve inmeye mecburdur.

İstisnai hallerde, Ulaştırma Bakanlığı, Gümrük ve Tekel Bakanlığı ve
İçişleri Bakanlığının müştereken vereceği karar dairesinde,gümrüksüz bir
havaalanının da kullanılmasına izin verilebilir.

Belirlenmiş bulunan gümrüklü hava alanlarından başka bir yere zorunluluk
nedeniyle iniş yapıldığı takdirde, hava aracı sorumlu pilotu, durumu
derhal varsa havaalanı yöneticisine, yoksa en yakın mülki amire veya
zabıta yetkilisine duyurmak ve yetkili makamlar el koyuncaya kadar hava
aracını, yolcuları ve yükü ile birlikte güvence altına almakla
yükümlüdür.

6109

 

İKİNCİ BÖLÜM

Sivil Hava Aracı Kazaları

             Hava aracı kazalarının bildirilmesi

             **Madde 10 –** Hertürlü sivil hava aracı kazası, sorumlu
pilot veya mümkün olmadığı hallerde mürettebattan biri, işleten ve
mahalli yetkililer tarafından en seri vasıta ile Ulaştırma Bakanlığına
bildirilir.

             İlk tedbirler

             **Madde 11 –** Zorunlu kurtarmaya yardım işlemleri ile can
ve mal güvenliğini korumaya yönelik tedbirler dışında, araştırma ve
soruşturmanın selametle yürütülmesini engelleyecek işler yapılmaz ve
delillerin aynen muhafazası sağlanır. Bu konuda mahalli mülki amirler
gereken tedbirleri alırlar.

              Kaza nedenleri hakkında araştırma ve inceleme yapılması
^(1)^

             **Madde 12 – (Değişik: 23/1/2008-5728/427 md.)**

Kazanın nedenlerini ve oluş şeklini açıklığa kavuşturmak ve sivil
havacılıkta can ve mal güvenliğinin sağlanması bakımından tekrara engel
olmak amacına yönelik olarak her sivil hava aracı kazası ile ilgili
olarak teknik bakımdan araştırma ve inceleme yapılır.

             Araştırma ve İnceleme Kurulu ^(2)\ ^

             **Madde 13 – (Değişik: 23/1/2008-5728/428 md.)**

Ulaştırma Bakanlığı, havacılık alanında uzmanlığı kabul edilmiş
kişilerden seçilecek bir kurulu, kazanın sebeplerini araştırması için
görevlendirir. Bu Kurul, yukarıdaki maddede belirtilen amaç dairesinde
her türlü araştırma ve incelemeyi yapar, soruşturma işlemlerini
yürütmekle görevli Cumhuriyet savcısı ile işbirliği yaparak, delillerin
toplanmasına yardımcı olur.

Kurul, yaptığı araştırma ve inceleme faaliyeti sırasında ilgili kişileri
dinleyebilir; açıklama yapmaktan kaçınan kişilerin Cumhuriyet savcısına
başvurarak ifadesinin alınmasını sağlayabilir; bu ifade alma sırasında
hazır bulunarak, açıklığa kavuşturulması istenen hususlarla ilgili
olarak ifadesi alınan kişiye sorular sorulmasını isteyebilir.

Kurul, araştırma ve inceleme faaliyeti sırasında teknik ve uzmanlığı
gerektiren sair hususlarla ilgili olarak başka uzman kişiler
görevlendirebilir.

Araştırma ve İnceleme Kurulunun oluşturulması, araştırma ve incelemenin
yürütülmesi, yetki ve sorumluluklar, hava aracı kazalarında yapılacak
kurtarma ve yardım işleri Ulaştırma Bakanlığınca bir yönetmelikle
düzenlenir. Bu yönetmelikte Türkiye’nin taraf olduğu uluslararası
anlaşmalar gözönünde tutulur.

              Araştırma ve inceleme raporu ^(3)^

             **Madde 14 – (Değişik: 23/1/2008-5728/429 md.)**

Araştırma ve İnceleme Kurulu; tespit ettiği hususları, vardığı sonucu,
tekrarlara engel olunması bakımından alınmasını uygun bulduğu önlemleri,
önerileri ile birlikte ayrıntılı ve gerekçeli bir rapor hâlinde
Ulaştırma Bakanlığına verir.

Raporda yer alan hususlara kısmen veya tamamen katılmayan üyeler,
kişisel görüşlerini ek bir raporda belirtebilirler.

Ulaştırma Bakanlığı raporun bir suretini ilgililere verir ve raporun
tekemmül etmiş olduğunu Resmi Gazete ile üçüncü şahıslara duyurur. Resmi
Gazete ile yapılan duyuruda raporun ilgililerce nerede ve ne suretle
incelenebileceği belirtilir. Rapor, gerektiğinde kısmen veya tamamen
uygun bulunacak vasıtalar ile yayınlanır. Ancak, meydana gelen kaza ile
ilgili olarak soruşturma başlatılması hâlinde, Ulaştırma Bakanlığı
hazırlanan raporun bir örneğini yapılan soruşturma veya kovuşturma
kapsamında değerlendirilmek üzere, sadece ilgili Cumhuriyet
başsavcılığına verir.

             Kıyasen uygulama

             **Madde 15 –** Bir kaza, ölüm veya yaralanma ile
sonuçlanmasa dahi, sivil havacılıkta can ve mal güvenliğinin korunması
bakımından önem taşıyan olaylar hakkında da Ulaştırma Bakanlığı bu
bölümde yer alan esaslar dairesinde kıyasen işlem yapmaya yetkilidir.

             Enkaz

             **Madde 16 –** Kaza sonucu hava aracı enkaz haline gelmiş
ise; maliki 90 gün içinde muhafaza masraflarını vererek enkazı alabilir.

––––––––––––––––

\(1) Bu madde başlığı “Kaza nedenleri hakkında soruşturma” iken,
23/1/2008 tarihli ve 5728 sayılı Kanunun 427 nci maddesiyle metne
işlendiği şekilde değiştirilmiştir.

(2)Bu madde başlığı “Soruşturma kurulu” iken, 23/1/2008 tarihli ve 5728
sayılı Kanunun 428 inci maddesiyle metne işlendiği şekilde
değiştirilmiştir.

(3)Bu madde başlığı “Soruşturma raporu” iken, 23/1/2008 tarihli ve 5728
sayılı Kanunun 429 uncu  maddesiyle metne işlendiği şekilde
değiştirilmiştir.

6110

 

             Kaybolma

             **Madde 17 –** Kendisinden alınan son haberden itibaren 90
gün geçen hava aracının kaybolduğuna mahkemece karar verilebilir,
Yetkili mahkeme bu aracın siciline kayıtlı olduğu yer mahkemesidir.
Kaybolma kararını veren mahkeme durumu re'sen Ulaştırma Bakanlığına
bildirir. Hava aracında bulunanlar hakkında Medeni Kanun hükümleri ve
5/6/1945 Tarih ve 4749 sayılı Kanun ile onaylanmış olan Uluslararası
Sivil Havacılık Anlaşmasının25 inci maddesi hükmü saklıdır.

ÜÇÜNCÜ BÖLÜM

Ticari Hava İşletmeleri ^(1)^

              İzin ^(2)^

             **Madde 18 –** Gerçek ve tüzelkişilerin ticari amaçla,
ücret karşılığında hava araçlarıyla yolcu veya yük veya yolcu ve yük
taşımaları ile ticari amaçla diğer faaliyetlerde bulunmaları için
Ulaştırma Bakanlığından izin almaları ön şarttır.

**(Değişik ikinci fıkra: 23/1/2008-5728/430 md.)** İzin belirli şartlara
ve süreye bağlanabilir. İzin belgesi,

a\) Milli güvenliğin veya kamu düzeninin tehlikeye girebileceği
durumlarda,

b\) Gerçek kişilerin veya tüzel kişilerin kurucu ortakları ile temsile
yetkili yöneticilerinin; Türk Ceza Kanununun 53 üncü maddesinde
belirtilen süreler geçmiş olsa bile, bankacılık, sermaye piyasası ve
kaçakçılık mevzuatında tanımlanan ve hapis cezasını gerektiren suçlar
ile hırsızlık, yağma, güveni kötüye kullanma, dolandırıcılık, hileli
iflâs, parada, paraya eşit sayılan değerlerde, kıymetli damgada,
mühürde, resmi belgede, özel belgede sahtecilik, ihaleye fesat
karıştırma, edimin ifasına fesat karıştırma, tefecilik, zimmet, irtikâp,
rüşvet, suçtan kaynaklanan mal varlığı değerlerini aklama, devletin
güvenliğine karşı suçlar, anayasal düzene ve bu düzenin işleyişine karşı
suçlar, (…)^(2)^ suçlarından ya da ulaşım araçlarının kaçırılması veya
alıkonulması suçlarından dolayı mahkûm edilmiş olması hâlinde,

verilmez.

             İşletme ruhsatı

             **Madde 19 –** Hava araçlarıyla ticari amaçla, belirli
hatlar üzerinde, ücret karşılığında yolcu veya yük veya yolcu ve yük
taşıması yapacak olan gerçek veya tüzelkişilerin 18 inci maddede
belirtilen izinden başka, Ulaştırma Bakanlığından işletme ruhsatı
almaları şarttır.

             Başvuru ve belgeler

             **Madde 20 –** Ticari amaçla ücret karşılığında hava
araçlarıyla yolcu veya yük veya yolcu ve yük taşımak için Ulaştırma
Bakanlığından izin ve ruhsat almak üzere başvuracak gerçek ve
tüzelkişilerin başvurularına ekleyecekleri belgeler ve başvuruda
aranacak şartlar Ulaştırma Bakanlığınca hazırlanacak yönetmelik ile
belirlenir.

             İnceleme

             **Madde 21 –** Başvuru, Ulaştırma Bakanlığınca uygunluk ve
ülke yararları açısından incelenir. Bu inceleme sırasında, kurulmak
istenen işletmenin ülke ekonomisi, ulusal güvenlik, ulusal ulaştırma
politikası, planlı kalkınma ilkeleri bakımından, değerlendirilmesi de
yapılır. Bu amaçla, gerektiğinde, Ulaştırma Bakanlığı ilgili
bakanlıkların ve Devlet Planlama Müsteşarlığının görüşünü de alır.

 

——————————

\(1) Ticari Hava İşletmeleri Yönetmeliği ve mezkur yönetmeliğin
16.maddesinin değiştirilmesine dair yönetmelik 16/6/1984 tarih ve 18433
sayılı ve 21/3/1985 tarih ve 18701 sayılı Resmi Gazetelerde yayınlanarak
yürürlüğe girmiştir.

*(2) Bu maddenin ikinci fıkrasının (b) bendinde yer alan  “… milli
savunmaya karşı suçlar, devlet sırlarına karşı suçlar veya casusluk 
suçlarından … ” bölümü, Anayasa Mahkemesi’nin 25/2/2010 tarihli ve E.:
2008/17, K.: 2010/44 sayılı Kararı ile iptal edilmiştir.*

 

6111

 

             Ruhsatın verilmesi

             **Madde 22 –** 18 inci maddede yazılı izni almış gerçek ve
tüzelkişiler izin başvurusuna ekli projelerini gerçekleştirdiklerini
bildirerek işletme ruhsatı almak için Ulaştırma Bakanlığına başvururlar.

             Ulaştırma Bakanlığı gerekli inceleme ve denetlemeleri
yaparak, projelerin gerçekleştiğini tespit etmesi halinde, işletme
ruhsatı verir. İşletme ruhsatı devredilemez.

             Ruhsatta özellikle; ruhsat sahibinin ticari unvanı, taşıma
türü, işletme yapılacak bölge veya hatlar, izin belgesinde belirtilen
sınırlama ve kısıtlamalar yazılır.

             Ruhsatın asılması

             **Madde 23 –** Ruhsat sahibi,ruhsatın örneklerini,
işletmesinde, müşteri ve iş çevrelerinin kolaylıkla görüp
okuyabilecekleri yerlere asmaya mecburdur.

             Ruhsata uyma zorunluluğu

             **Madde 24 –** Ruhsat sahibi, işletme faaliyetlerini
ruhsatın şartlarına aynen uyarak yürütmek zorundadır. Taşıma ve sefer
yapma zorunluluğu, izin şartlarına göre tespit edilir.

             Tarifeler

             **Madde 25 – (Değişik : 19/4/2001 - 4647/1 md.)**

**            ** Ruhsat sahibi; ücret tarifeleri ile birlikte uygulama
tarihini ticari, mali ve ekonomik koşullara uygun olarak belirler ve
yürürlüğe koymadan üç gün önce üçüncü kişilere duyurur.

             Uçuş tarifeleri, ruhsat sahibi tarafından belirlenir ve
Ulaştırma Bakanlığınca onaylandıktan yedi gün sonra yürürlüğe girer.

             Posta taşıması

             **Madde 26 –** Tarifeli olarak hava ulaştırma hizmeti
yapmak için ruhsat almış bulunan işletmeler; talep edildiğinde tarife
içerisinde yapılan her uçuşta, ücret karşılığında posta taşımakla
yükümlüdürler. Ödenecek ücretler 5584 sayılı Posta Kanunu ile Dünya
Posta Birliği sözleşmeleriyle saptanan kurallar dairesinde belirlenir.

             Denetleme

             **Madde 27 –** Türk sivil hava araçları ile faaliyette
bulunan tüm kamu kurum ve kuruluşları ve gerçek ve özel hukuk
tüzelkişileri Sivil Havacılık Genel Müdürlüğünün hava seyrüsefer
güvenliğini sağlamak amacıyla yapacağı veya yaptıracağı teknik denetime
tabidirler. ^(1)^

             Yapılacak denetimin esasları, denetleme elemanlarının
seçimi ile yetki ve sorumlulukları Sivil Havacılık Genel Müdürlüğünce
hazırlanacak yönetmelikle belirlenir. ^(1)(2)^

**(Ek fıkra: 10/11/2005 - 5431/31 md.)** Sivil havacılık alanında
faaliyet gösteren tüm işletmeler ve yeterlik belgesine sahip olması
gereken personel, Sivil Havacılık Genel Müdürlüğü tarafından yürürlüğe
konulan düzenlemeleri takip etmek, Genel Müdürlüğün verdiği talimatlara
uymak, Genel Müdürlük yetkililerince talep edilen her türlü bilgi ve
belgeyi vermek ve istenen ekipmana her zaman erişebilmelerini sağlamakla
yükümlüdür.

**(Ek fıkra: 10/11/2005 - 5431/32 md.)** Genel Müdürlük tarafından
görevlendirilen teknik denetçiler, denetimlerde;

a\) Hava aracının uçuşa elverişli olmaması,

b\) Mürettebatın o hava aracı tipi için gerekli nitelikleri taşımaması
veya uçuşu yürütecek fiziksel ya da zihinsel kapasiteye sahip olmaması,

c\) Operasyonun can ve mal emniyeti için tehlike oluşturması,

d\) Tespit edilen eksiklik veya bulguların can ve mal emniyeti ile uçuş
emniyetini doğrudan ilgilendirmesi,

Durumlarında işletmecinin ya da yeterlik belgesi gerektiren personelin
uçuş operasyonunu ve/veya işletmecinin faaliyetini durdurmaya
yetkilidir.

             Bilgi ve belge verilmesi

             **Madde 28 –** Ruhsat sahipleri, denetim için istenilen
bütün teknik ve ekonomik bilgileri vermeye mecburdurlar.

             Değişikliklerin bildirilmesi ve tasdiki

             **Madde 29 –** Taşımayı ilgilendiren genel şartlar ve
tarifelerde izin verilmesinden sonra yapılacak değişiklikleri, ilgilinin
Ulaştırma Bakanlığına tasdik ettirmesi zorunludur.

*——————————*

*(1) 10/11/2005 tarihli ve 5431 sayılı Kanunun 31 inci maddesiyle; bu
maddenin  birinci fıkrasında yer alan "Ulaştırma Bakanlığının" ibaresi
"Sivil Havacılık Genel Müdürlüğünün", ikinci fıkrasında yer alan
"Ulaştırma Bakanlığınca" ibaresi "Sivil Havacılık Genel Müdürlüğünce"
olarak değiştirilmiş ve metne işlenmiştir.*

*(2) Bu maddede sözü edilen yönetmelik 14/6/1984 tarih ve 18431 sayılı
Resmi Gazete'de yayınlanarak yürürlüğe girmiştir.*

6112

             Ruhsatın iptali

             **Madde 30 –** Ruhsat sahibinin bu bölümde yer alan
hükümlere aykırı davranması halinde; Ulaştırma Bakanlığı tarafından
kendisine aykırılığın giderilmesi için yapılacak gerekçeli tebligat ve
verilecek süre üzerine  ruhsat sahibi aykırılıkları gidermez ise,
verilmiş sürenin sonunda işletilen hatların bazılarına veya tümüne
ilişkin izin, geçici olarak geri alınabilir veya ruhsat derhal iptal
edilir.

*              Kabotaj *

             **Madde 31 –** Türkiye Cumhuriyeti ülkesi içinde, iki nokta
arasında havayolu ile ticari amaçla yolcu, posta ve yük taşımaları Türk
hava araçları ile yapılır.

             Gösteriler

             **Madde 32 –** Sivil hava araçları ve askeri hava
araçlarının dışında Devlet hava araçlarının ve paraşütçülerin katıldığı
yarışmaların vesair gösterilerin yapılması, Ulaştırma Bakanlığı
tarafından verilecek izne bağlıdır.

             Askeri hava araçlarının ve paraşütçülerin katıldığı, yarış
vesair gösterilerde yetki, Genelkurmay Başkanlığına aittir. Ancak
keyfiyet, uçuş güvenliğinin sağlanması maksadı ile Ulaştırma Bakanlığına
bildirilir.

             Yabancı havayolu işletmeleri

             **Madde 33 –** Yabancı ülkeler ile Türkiye arasında hava
ulaştırma hizmeti görecek yabancı uyruklu işletmelere uygulanacak
hükümler, Türkiye'nin taraf olduğu ikili ve çok taraflı anlaşmalar
uyarınca ve karşılıklılık ilkesi gözönünde tutularak Ulaştırma
Bakanlığınca saptanır.

DÖRDÜNCÜ BÖLÜM

Havaalanları ve Tesisleri

             Kuruluş ve işletme

             **Madde 34 –** Havaalanları, Devlet veya kamu tüzelkişileri
tarafından kurulur ve işletilir.

             Sivil amaçla havaalanı, pist, hangar, hizmet ve işletme
tesisleri, bunlarla ilgili sistem ve kolaylıkların yeniden inşası ve
geliştirilmesinde ihtiyaç ve standartlar, Genelkurmay Başkanlığı ile
yapılacak koordinasyon sonucu Ulaştırma Bakanlığı tarafından saptanır.
Bu hizmetlerle ilgili kamulaştırma, etüd, proje, aplikasyon, onarım ve
inşaat işleri Bayındırlık Bakanlığınca yapılır. Faaliyetlerin
yürütülmesinde Bayındırlık Bakanlığı ile Ulaştırma Bakanlığı
koordinasyon ve işbirliği yapar.

             Gerçek kişilerin ve tüzelkişilerin havaalanı ve iniş
şeritleri inşa etmesi ve işletmesi Genelkurmay Başkanlığının olumlu
mütalaası üzerine Ulaştırma Bakanlığı iznine bağlıdır.

             İzin, süreye ve yükümlülüklere bağlanabilir. Milli
güvenliğin, kamu düzeninin ve sağlığın tehlikeye girebileceği kanaatini
haklı kılacak nedenlerin varlığı halinde izin verilmez; verilen iznin
kapsamı dışında bir kullanım durumunda izin iptal edilir. Gerektiğinde
havaalanı veya iniş şeridi kamulaştırılır.

             5/6/1945 tarih ve 4749 sayılı Kanunla onaylanan
Uluslararası Sivil Havacılık Anlaşması hükümleri saklıdır.

             Uluslararası hava trafiğine açık havaalanı

             **Madde 35 –** Uygun teknik özelliklere sahip; gümrük,
pasaport, sağlık ve bunlara benzer işlemlerin yapılması için
kolaylıkları bulunan havaalanları, uluslararası hava trafiğine
açılabilir.

             Kısıtlayıcı tedbirler

             **Madde 36 –** Havaalanlarındaki hava trafiği veya
üzerindeki hava sahası gerektirdiği takdirde veya kamu düzenine ilişkin
nedenlerle hava trafiğine açık bir havaalanının kullanılmasına her zaman
tahditler konabilir veya havaalanı geçici olarak kapatılabilir. Alınan
kararlar Ulaştırma Bakanlığı tarafından uygun görülecek şekil ve surette
ilgililere duyurulur.

6113

 

             Aynı bölgede birden fazla hava trafiğine açık havaalanının
bulunması halinde, Ulaştırma Bakanlığı kamu yararına ilişkin nedenlerle
bunların kullanılmasını düzenleyebilir ve özellikle bu alanlardan
herbirine belirli hava aracı tiplerine, hava faaliyetlerinin veya ticari
faaliyetlerinin belirli bir bölümüne tahsis edebilir.

             Ücret tarifeleri

             **Madde 37 –** Havaalanlarının kullanılması ve
tesislerinden faydalanılması ve verilen hizmetlerin karşılığında
alınacak ücretler, yapılacak tarifelerle saptanır. Yapılmış olan
tarifeler, Ulaştırma Bakanlığının onayı ile yürürlüğe girer.

             5/6/1945 tarih ve 4749 sayılı Kanunla onaylanan
Uluslararası Sivil Havacılık Anlaşması hükümleri saklıdır.

             Havaalanı yöneticisi

             **Madde 38 –** Her sivil havaalanına hizmetlerin bir uyum
içerisinde yürütülmesini sağlamakla görevli bir yönetici atanır.

             10/6/1982 tarih ve 2677 sayılı Sivil Hava Meydanları,
Limanlar ve Sınır Kapılarında Görev ve Hizmetlerin Yürütülmesi Hakkında
Kanun hükümleri saklıdır.

             Askeri havaalanlarından yararlanma

             **Madde 39 –** Türk Silahlı Kuvvetlerine ait
havaalanlarının sivil hava araçları tarafından kullanılması Genelkurmay
Başkanlığı ile Ulaştırma Bakanlığı arasında, Devlet hava araçlarının
sivil havaalanlarından istifade edebilmeleri ise Devlet hava araçlarına
sahip bakanlıklar ile Ulaştırma Bakanlığı arasında yapılacak
protokollerle düzenlenir. Yabancı hava taşımacılarının askeri
meydanlardan yararlanmaları; ilgili Kuvvet Komutanlığı, Dışişleri,
İçişleri, Gümrük ve Tekel bakanlıkları koordinasyonu sonunda Genelkurmay
Başkanlığı onayı ile belirlenir.

             Güvenlik tedbirleri

             **Madde 40 –** Ulaştırma Bakanlığı, kamu ve özel
havaalanlarında can ve mal güvenliğinin sağlanması, yolcu ve eşya
trafiğinin güvenlik içinde yürütülmesi, yangın vesair tehlikelere karşı
korunması amacı ile gereken önlemleri alır, aldırır ve denetler.

             Bu görevin yerine getirilmesinde; İçişleri, Gümrük ve
Tekel, Sağlık ve Sosyal Yardım bakanlıkları, Ulaştırma Bakanlığına
gereken desteği sağlar ve işbirliğinde bulunur.

             10/6/1982 tarih ve 2677 sayılı Sivil Hava Meydanları,
Limanlar ve Sınır Kapılarında Görev ve Hizmetlerin Yürütülmesi Hakkında
Kanun hükümleri saklıdır.

             Uçuş güvenliği

             **Madde 41 –** Ulaştırma Bakanlığı uçuş güvenliğinin
sağlanması amacı ile havaalanlarında hava trafik kontrolü, haberleşme,
seyrüsefer tesisleri ve kolaylıkları, meteoroloji hizmetleri,
ışıklandırma, engellerin ortadan kaldırılması gibi hizmetlerin
planlanmasını, programlanmasını ve prensiplerini tespit ve temin eder.
Bu hizmetlere ilişkin tesis ve sistemlerin çağdaş teknolojiye uygun
şekilde Bakanlığa bağlı veya ilgili kuruluş vasıtasiyla tesisini sağlar.

             Kurtarma ve yardım

             **Madde 42 –** Ulaştırma Bakanlığı, uçuş güvenliği ile can
ve mal emniyetinin sağlanması için ehil personelden oluşan kurtarma
yardım teşkilatı kurulmasını ve bunların emrine, yeterli sayı ve
nitelikte araç ve gereç verilmesini sağlar.

6114

Kurtarma ve yardım ekibinin görevini yapmasına, kazaya uğramış olan ve
tehlike içinde bulunan hava aracı personeli ile yerel kolluk kuvvetleri
ve diğer yetkililer, yardımcı olmakla yükümlüdürler.

Kurtarma ve yardım teşkilatının kuruluşu, görev ve yetkileri ve çalışma
esasları yönetmelikle belirlenir.

*Hizmetler *

**Madde 43 –** Ulaştırma Bakanlığı; sivil havacılık faaliyetlerinin
güvenli, düzenli ve süratli bir biçimde yürütülmesini sağlamak amacı
ile, havaalanlarında ve gerekli göreceği diğer yerlerde, Türk hava
sahası ile sorumluluğu Türkiye'ye ait olan hava sahalarına ilişkin,
meteoroloji, hava trafik ve uçuş bilgilerini doğru ve hassas bir şekilde
toplayıp ilgililere dağıtılması için gerekli önlemleri alır.

Hizmetin yürütülmesi ve hizmetten yararlanma şekil ve şartları
yönetmelikle belirlenir.

*Yer hizmetleri*

**Madde 44 –** Ulaştırma Bakanlığı, havaalanlarında, yolcu ve yük
trafiğinin ve her türlü hizmetlerin çağdaş sivil havacılık ilkelerine ve
ülke çıkarlarına uygun bir biçimde yürütülmesi amacı ile gereken
önlemleri almaya veya aldırmaya yetkilidir.

*Uçuş ve haberleşme hizmetleri *

**Madde 45 –** Ulaştırma Bakanlığı, havaalanlarında, sivil havacılığın
güvenli, süratli ve düzenli bir biçimde yürütülmesini sağlamak amacı ile
çağdaş teknolojiye uygun olarak, her türlü trafik, haberleşme, işaret
sistemlerini ve tesislerini doğrudan doğruya veya bağlı veya ilgili
kuruluşlar vasıtasıyla kurmakla veya kurdurmakla yükümlüdür.

*Türk hava sahasında gerekli tedbirlerin alınması*

**Madde 46 –** Ulaştırma Bakanlığı,Türkiye'nin taraf olduğu uluslararası
anlaşmaların hükümlerine de uymak şartı ile, Türk hava sahasında hava
trafiğinin güvenli, süratli ve düzenli bir şekilde yürütülmesi,
haberleşmenin ve bilgi akışının sağlanması, meteoroloji hizmetlerinin
yürütülmesi amacı ile ve çağdaş teknolojiye uygun olarak gereken
önlemleri alır ve işletilmesini sağlar.

*İnşaat sınırlamaları^(1)^*

**Madde 47 –** Havaalanlarının ve ilgili tesis ve teçhizatın çevresinde,
Sivil Havacılık Genel Müdürlüğünce belirlenecek esaslar içinde ve
saptanacak bir alan dahilinde izin alınmadıkça hava trafiği, uçuş
güvenliği ve haberleşmeyi engelleyecek, seyrüseferi ve meydan
güvenliğini tehlikeye düşürecek nitelikte ve yükseklikte bina, yapı,
inşaat yapılması, ağaç ve direk dikilmesi, tesis kurulması yasaktır.
^(1)^

Sivil Havacılık Genel Müdürlüğü, havaalanları ve uçuş emniyeti tesisleri
etrafında uçuş emniyetini tehlikeye düşürebilecek yapı, bina, ağaç,
direk gibi tesisleri kaldırtabilir. ^(1)^

\_\_\_\_\_\_\_\_\_\_\_

*(1) 13/7/2013 tarihli ve 6496 sayılı Kanunun 27 nci maddesi ile bu
maddenin birinci fıkrasında yer alan “Ulaştırma Bakanlığınca” ibaresi
“Sivil Havacılık Genel Müdürlüğünce”, ikinci ve üçüncü fıkralarında yer
alan “Ulaştırma Bakanlığı” ibareleri “Sivil Havacılık Genel Müdürlüğü”
ve altıncı fıkrasında yer alan “Ulaştırma Bakanlığının” ibaresi “Millî
Savunma Bakanlığının veya Sivil Havacılık Genel Müdürlüğünün” şeklinde
değiştirilmiştir.*

6114-1

Sivil Havacılık Genel Müdürlüğü belirli manialara veya yerlere, hava
seyrüseferi yapan kişilerce görülebilmesi ve tanınabilmesi için gözle
görülebilir işaretler veya radyo veya elektrik işaretlerinin konulmasını
istemeye yetkilidir. İlgililer de istem dairesinde işlem yapmakla
yükümlüdür.^(1)^

**(Değişik: 13/7/2013-6496/27 md.)** Sivil Havacılık Genel Müdürlüğü,
ilgili kuruluşların da görüşlerini alarak havaalanları için yukarıda
değinilen hususları kapsayan planları ve kuralları hazırlar ve yayımlar.
Türk Silahlı Kuvvetlerine ait havaalanlarından sivil hava ulaşımına açık
havaalanlarına ilişkin inşaat sınırlamalarına ait planların yapılması,
yayımlanması, takip esasları ve sorumlu kuruluşlar Millî Savunma
Bakanlığının görüşü alınarak Ulaştırma, Denizcilik ve Haberleşme
Bakanlığınca belirlenir.

**(Ek: 13/7/2013-6496/27 md.)** Sivil hava ulaşımına açık olmayan
yalnızca askerî kullanımda olan havaalanlarında ise Millî Savunma
Bakanlığı, ilgili kuruluşların da görüşünü alarak bu havaalanları için
yukarıda değinilen hususları kapsayan planları ve kuralları hazırlar ve
yayımlar. Yeni yapılacak askerî havaalanları hakkında Ulaştırma,
Denizcilik ve Haberleşme Bakanlığının görüşü alınır.

**(Değişik: 23/1/2008-5728/431 md.)** Millî Savunma Bakanlığının veya
Sivil Havacılık Genel Müdürlüğünün yukarıdaki fıkralar hükümlerine göre
verdiği emir ve koyduğu yasaklara aykırı hareket eden kişilere, ilgili
valilik tarafından Kabahatler Kanununun 32 nci maddesi hükmüne göre
idarî para cezası verilir. Valilik ayrıca ilgili kişiye emir veya
yasağın gereğinin yerine getirilmesini sağlamaya yönelik azami bir süre
verir. Bu süre yazısında, emir ve yasağın gereğinin ilgilisince yerine
getirilmemesinin hukukî sonuçları açıkça belirtilir. Bu süre zarfında
emir veya yasağın gereğinin yerine getirilmemesi hâlinde, masrafları
yüzde yirmi zammıyla birlikte ilgilisinden tahsil edilmek üzere, kamu
gücü kullanılarak yerine getirilir. ^(1)^

\_\_\_\_\_\_\_\_\_\_\_

*(1) 13/7/2013 tarihli ve 6496 sayılı Kanunun 27 nci maddesi ile bu
maddenin birinci fıkrasında yer alan “Ulaştırma Bakanlığınca” ibaresi
“Sivil Havacılık Genel Müdürlüğünce”, ikinci ve üçüncü fıkralarında yer
alan “Ulaştırma Bakanlığı” ibareleri “Sivil Havacılık Genel Müdürlüğü”
ve altıncı fıkrasında yer alan “Ulaştırma Bakanlığının” ibaresi “Millî
Savunma Bakanlığının veya Sivil Havacılık Genel Müdürlüğünün” şeklinde
değiştirilmiştir.*

6115

**Madde 48 –** 47 nci maddede konulan sınırlamalar, 5/6/1945 tarih ve
4749 sayılı Kanunla onaylanan Uluslararası Sivil Havacılık Anlaşmasının
eklerinde zikredilen standart ve tavsiyelerin altında olamaz.

BEŞİNCİ BÖLÜM

*Hava Araçları ve Sicillerin Tutulması *

*Türk sivil hava aracı *

**Madde 49 –** Bir sivil hava aracı aşağıda belirtilen durumlarda da
Türk sivil hava aracı sayılır.

Türk kanunları uyarınca kurulup da;

a\) Kamu kurumu niteliğindeki mesleki kuruluşlar, dernekler, siyasi
partiler, sendikaler veya vakıfların mülkiyetinde bulunan hava
araçları,idari organını oluşturan kişilerin çoğunluğunun Türk vatandaşı
olması,

b\) Türk Ticaret Siciline kaydedilmiş ticari şirketler, kooperatifler ve
bunların birliklerinin mülkiyetinde bulunan hava araçları,şirketi idare
ve temsil etmeye yetkili olanların çoğunluğunun Türk vatandaşı olması ve
şirket anasözleşmesine göre oy çoğunluğunun Türk ortaklarda bulunması.

*Hava araçlarının sicilinin tutulması*

**Madde 50 –** Türk sivil hava araçlarının tescili için Ulaştırma
Bakanlığınca bir sicil tutulur. Bu sicile "Uçak sicili" adı verilir.

Medeni Kanunun 917 nci maddesi hükümleri, sivil uçak sicilleri hakkında
da kıyasen uygulanır.

*Sicilin aleniyeti *

**Madde 51 – **Uçak sicili alenidir. İstemle ilgili olduğunu ispatlayan
kişiler, bir kaydın tamamlanması için sicile ait olan belgeleri, henüz
sonuçlanmamış tescil işlemlerini ve sicil dosyalarını da incelemeye ve
masrafını ödemek şartı ile, sözü edilen belgelerin örneklerini almaya
mezundur.

*Sicil kayıtlarının geçerliliği*

**Madde 52 –** Uçak sicilindeki bir kayda iyi niyete dayanarak mülkiyet,
ipotek veya diğer bir ayni hakkı iktisap eden kişinin bu iktisabı
geçerli olur.

Sicilde lehine bir hak tescil edilmiş olan kişiye bu hakkı sebebi ile
bir edada bulunulması veya bu kişinin üçüncü kişiler ile tescilli hak
üzerinde bir tasarruf muamelesinde bulunması hallerinde de, yukarıdaki
fıkra hükmü uygulanır.

Hakkın iktisabı için tescil şart olan durumlarda, tescili isteme tarihi
iyiniyete esas tutulur.

*Sicil kayıtlarına itiraz*

**Madde 53 –** Sicilin muhtevasının gerçek hukuki duruma uygun
bulunmadığı yolundaki itirazlar sicile şerh olunabilir.

Bu itirazlar, bir ihtiyati tedbir kararına veya sicilin tadili sonucunda
hakkı muhtel olacak kişinin rizasına dayanılarak şerh olunur. İhtiyati
tedbir kararının verilmesinde hakkın tehlikede olduğunun kuvvetle
muhtemel bulunduğunun ispatı aranmaz.

6116

 

             Türk sivil hava araçlarının tescili

             **Madde 54 –** Türk sivil uçak siciline tescil edilen hava
aracının, evvelce kayıtlı bulunduğu sicilden sildirilmesi mecburidir.

             Geçici tescil

             **Madde 55 –** İlgili mevzuata uygun olarak yurda sokulmuş
olan bir sivil hava aracı; Türk Devletine veya kamu tüzelkişilerine veya
Türk vatandaşlarına veya 49 uncu maddede yazılı niteliklere sahip
tüzelkişilere, en az altı ay süre ile yalnız bunlar adına işletilmek
üzere bırakılırsa, sicile geçici olarak tescil olunabilir.

             Tescil talebi ve şekli

             **Madde 56 – **Sivil hava aracının tescili için, malikin bu
Kanunda gösterilen kayıt ve şartlara uyması ve bir dilekçe ile Ulaştırma
Bakanlığına başvurması gereklidir.

             İstemde bulunanın mülkiyet hakkına veya tescil için gerekli
şartların gerçekleşmediğine dair belgelere dayanan bir itiraz yapılırsa,
hukuki durum kesinlik kazanmadan tescil yapılamaz. Ancak başvuru ve
itiraz bir tutanak ile belirlenip, sicil dairesinde saklanır. Sicile
kaydedilen sivil hava araçlarına tescil belgesi verilir.

             Sicilin muhtevası

             **Madde 57 –** Sivil uçak sicilinde ve verilecek tescil
belgesinde en az aşağıdaki kayıtlar yer alır.

             a) Sivil hava aracının;

             (1) Yapımcısının ticaret unvanı ve adresi.

             (2) Yapım tarihi ve seri numarası.

             (3) Yapımcının sivil hava aracı için belirlediği tip,
model, marka.

             b) Malikin;

             (1) Gerçek kişi ise, adı ve soyadı, adresi, varsa ticaret
unvanı ve kayıtlı bulunduğu ticaret sicili ile sicil numarası.

             (2) Ticaret ortaklığı ise, ortaklığın nevi, ticaret unvanı,
kayıtlı bulunduğu ticaret sicili ile sicil numarası.

             (3) Diğer tüzelkişilerden ise; adı ve merkezi.

             c) İktisap şekli.

             d) Verilen tescil işareti.

             Bu kayıtlarda değişiklik olduğu takdirde, ilgilinin, en geç
onbeş gün içinde başvurarak, yeni durumu sicile ve kayıt belgesine
işletmesi zorunludur.

             Tescilin ortak hükümleri

             **Madde 58 –** Sicile tescil edilmiş bulunan Türk sivil
hava aracı, ilgili yönetmelik hükümlerine göre belirlenmiş milliyet ve
tescil işaretlerinden başkasını taşıyamaz ve başka bir devletin siciline
tescil olunamaz.

             Türk uçak siciline tescil edilen hava aracı, Türk tabiiyet
ve tescil işaretini taşır.

             İstisna

             **Madde 59 –** Uçak sicilinde alacaklı haklarına ilişkin
ipotek, haciz ve buna benzer şerh ve kayıtlar bulunmaması şartıyla
sicile kayıtlı bir Türk sivil hava aracı, Ulaştırma Bakanlığınca,
Genelkurmay Başkanlığı ile Dışişleri Bakanlığının görüşü alınmak
suretiyle yabancı gerçek veya tüzelkişilere veya 49 uncu maddede yazılı
niteliklere sahip olmayan kişilere, yalnız bunlar adına işletmek üzere
bırakılabilir. Bu takdirde hava aracının Türk uçak sicilindeki kaydı
silinir.

6117

*Tescilin genel şartları *

**Madde 60 –** Bir sivil hava aracının tescil edilebilmesi için,
aşağıdaki hususlar gereklidir.

a\) 49 uncu madde uyarınca hava aracının Türk sivil hava aracı sayılması.

b\) Başka bir memlekette tescil edilmemiş olması ve eğer tescil edilmiş
ise oradan kaydının silindiğine dair belge getirilmiş olması.

c\) Hava aracının uçuşa elverişli bulunduğuna dair Ulaştırma Bakanlığınca
verilmiş belgeyi haiz olması.

*Re'sen terkin *

**Madde 61 –** Bir Türk sivil hava aracı;

a\) 49 uncu madde uyarınca Türk sivil hava aracı sayılması için bulunması
gereken nitelikler ortadan kalkarsa veya bu nitelikleri haiz olmayan bir
kişinin mülkiyetine geçerse,

b\) Yabancı bir devletin siciline kaydedilirse veya Türk siciline
kaydedildiği halde,yabancı sicildeki kaydı terkin edilmemiş olursa.

Ulaştırma Bakanlığı tarafından re'sen sicilden terkin olunur.

Bu madde hükmü 55 inci maddede gösterilen hava araçları hakkında da
işletme süresinin sona ermesi üzerine uygulanır.

*Talep üzerine terkin*

**Madde 62 –** Bir Türk Sivil hava aracının fiilen veya itibari olarak
harabiyeti veya tam ziyaa uğraması hallerinde malikin başvurusu üzerine
sicilden kaydı silinir ve tescil belgesi iptal olunur.

*Sicil kaydının terkini ve ipotek hakkının korunması *

**Madde 63 –** Bir Türk sivil hava aracının sicilden terkin edilmesinden
önce durum,sicilde kayıtlı ipotek hakkı sahiplerine re'sen tebliğ
edilir. Adresi bilinmeyenlere tabligat ilan yoluyla yapılır ve her iki
durumda da itirazlarını bildirmeleri için ipotek hakkı sahiplerine 30
günlük süre tanınır.Herhangi bir itiraz bildirilmemiş ise veya itirazın
haklı olmadığı mahkemece hükme bağlanır ise kayıt terkin olunur.

Aksi takdirde ipotekli alacakların haklarının saklı bulunduğuna dair
meşruhat verilerek sicildeki kayıt terkin olunur.

*Uçak sicili tüzüğü*

**Madde 64 –** Hava araçlarının sınıflandırılması,tescile tabi
olmayanlarının belirlenmesi, uçak sicilinin tesisi ve nasıl tutulacağı,
personelin nitelikleri, hukuki ilişkilerin nasıl belgeleneceği ve tescil
olunacakları, kayıtların düzeltilmesi, değiştirilmesi ve silinmesine
ilişkin kurallar ile 55 inci maddenin tatbiki halinde uygulanacak
kurallar bir tüzük ile belirlenir.

*Hava araçlarının hukuki niteliği*

**Madde 65 –** Bu Kanunda aksine bir hüküm bulunmadıkça, hava araçları
menkul mal hükümlerine tabidir.

*Mülkiyet ve diğer ayni hakların tesisi*

**Madde 66 –** Hava aracının tamamı veya bir payının üzerinde mülkiyet
ve diğer ayni hakların tesisi, devri ve temlik için yazılı sözleşme
yapılması lazım ve kafidir. Temlike ilişkin sözleşmeler yazılı şekilde
yapılmadıkça muteber değildir.

Sözleşmeler uçak siciline tescil edilmeden üçüncü şahıslar bakımından
hüküm ifade etmez.

6118

*Tescile tabi olmayan hava aracı mülkiyetinin iktisabı*

**Madde 67 –** Tescile tabi olmayan hava aracı veya payının temlikinde
akitler mülkiyetin temellük edene teslimden önce intikalini
kararlaştırabilirler.

*Teferruat ve mütemmim cüzüler *

**Madde 68 –** Hava aracının teferruat ve mütemmim cüzüleri hokkında
Medeni Kanunun 619 ve 621 inci maddeleri uygulanır.

*Öncelikle uygulanacak hüküm*

**Madde 68/A– (Ek: 4/7/2012-6353/15 md.)**

Türkiye Cumhuriyeti adına 16/11/2001 tarihinde Cape Town’da imzalanan ve
10/3/2011 tarihli ve 6192 sayılı Kanunla onaylanması uygun bulunan
“Taşınır Donanım Üzerindeki Uluslararası Teminatlar Hakkında Sözleşme”
ve “Taşınır Donanım Üzerindeki Uluslararası Teminatlar Hakkında
Sözleşmeye İlişkin Hava Aracı Donanımına Özgü Konulara Dair Protokol”
ile kanunların aynı konuda farklı hükümler içermesi nedeniyle
çıkabilecek uyuşmazlıklarda “Taşınır Donanım Üzerindeki Uluslararası
Teminatlar Hakkında Sözleşme” ve “Taşınır Donanım Üzerindeki
Uluslararası Teminatlar Hakkında Sözleşmeye İlişkin Hava Aracı
Donanımına Özgü Konulara Dair Protokol” hükümleri esas alınır.

*Hava aracı ipoteği*

**Madde 69 –** Bir alacağın temini için hava aracı üzerinde ipotek tesis
olunabilir. Hava aracı ipoteği, alacaklıya hava aracı bedelinden
alacağını alma yetkisini verir. Müstakbel alacaklar veya şarta bağlı
olan bir alacak için dahi ipotek tesis edilebilir.

*Akdi ipotek *

**Madde 70 –** Hava araçları üzerinde malik ile alacaklıların
anlaşmaları ve sicile tescil ile ipotek tesis olunabilir.

İpotek tesisine ait anlaşmaların yazılı şekilde yapılması ve imzaların
noterce onanmış olması şarttır.

*Kanuni ipotek *

**Madde 71 –** Hava araçlarının yapımı ve onarımından doğan alacaklar
için yapımcı veya onarımcı, hava aracı üzerinde kanuni bir ipoteğin
tescilini isteyebilir.

Bu kanuni ipoteğin tesisi hakkında Medeni Kanunun 809, 810 ve 811 inci
maddeleri uygulanır.

*Birlikte ipotek *

**Madde 72 –** Bir alacak için birden çok hava aracı ipotek edilmiş
bulunursa, aksine bir anlaşmaya dayanılarak sorumluluk miktarları
sicilde belirtilmedikçe, bunlardan her biri borcun tamamından
sorumludur.

*Yabancı para esasına göre ipotek*

**Madde 73 –** Yabancı para ile ödenecek olan borçlar için, Maliye
Bakanlığının izni ile yabancı para esasına göre ipotek tesis olunabilir.
Bu iznin sicile kaydı lazımdır.

*İpotek tescilin içeriği *

**Madde 74 –** Sivil hava aracı ipoteğinin tescilinde:

a\) Alacaklının adı, soyadı ve adresi;

b\) Alacağın tutarı ve faiz oranı;

c\) Alacağın tutarı kesin değil veya değiştirilebilir ise faizler dahil,
ipotegin temin ettiği azami tutar;

d\) Nama veya hamiline yazılı tahvillerin ipotek ile temini durumunda
ipotek borcun tamamı için kurulacaksa, alacaklı yerine,borçlu ile
alacaklıların tümünü birden temsil edecek bir temsilci; ihracı üstlenen
işletme için kurulacaksa, ipotek üzerinde tahvil sahipleri lehine bir
rehin hakkı da;

Tescil olunur.

*Sağlanan alacak *

**Madde 75 –** İpotekli sivil hava araçlarının karşılayacağı alacaklar
hakkında, Medeni Kanunun 790 ıncı maddesinin 1 inci fıkrası ile 791 inci
maddesi hükümleri uygulanır.

6119

             İpoteğin kapsamı

             **Madde 76 –** İpoteğin kapsamı hakkında Medeni Kanunun 777
ve 778 inci maddeleri uygulanır.

             Sigorta

             **Madde 77 –** Bir hava aracının maliki veya onun hesabına
bir başkası tarafından sigorta ettirilmiş olması durumunda, ipotek
sigorta tazminatına da şamil olur. Sigortacı, sicile kayıtlı bir hava
aracı ipoteğini bilmediğini ileri süremez.

             Sigorta bedeli

             **Madde 78** – Bir hava aracının kaybı veya kaza sonucu
hasara uğraması veya poliçede yer alan ve sigorta teminatına dahil
şartların tahakkuku halinde; aksine bir anlaşma olmadıkça ipotek hakkı
sahibi, sigortalı hava aracı üzerindeki ipotek tutarı kadar sigortacı
tarafından ödenecek tazminata müstehak  olur. Herhangi bir ödeme
yapılmazdan önce sigortacı, tescil edilmiş ipoteklerin tespitini talep
etmekle yükümlüdür.

             İpotekli alacaklıların hakları göz önünde tutulmadan
yapılan ödemeler borçtan kurtarmaz.

             Sigortacının halefiyeti

             **Madde 79 –** Sigortacı, alacağı ödediği nispette ipotekli
alacaklının haklarına kanunen halef olur.Şu kadar ki; halefiyet,
alacaklının zararına olarak ileri sürülemeyeceği gibi, sigortacının
kendilerine karşı sorumluluğu devam eden ve derecesi aynı olan veya
sonra gelen ipotekli alacaklıların zararına olarak da dermeyan edilemez.

             Malikin defi hakkı

             **Madde 80 –** İpotekli hava aracı maliki, borçlunun
alacaklıya karşı haiz bulunduğu defi ve itirazları ipotekli alacaklıya
karşı ileri sürebileceği gibi, borçlu borcuna esas olan hukuki işlemi
feshedebildiği sürece, alacaklının hakkını hava aracından sağlanmasına
engel olabilir.

             Alacaklı borçlusunun muaccel bir alacağı ile takas imkanına
sahip bulundukça, malik de aynı yetkiye sahiptir.

             Borçlunun bir defi veya itirazdan feragatı malikin hakkına
halel getirmez.

             Ödeme hakkı

             **Madde 81 –** Alacak malike karşı muacceliyet kazanır veya
borçlu borcunu ödemek hakkını haiz olursa, malik borcu ödeyebilir.

             Malik, tevdi veya takas yolu ile de alacaklının hakkını
yerine getirebilir.

             Halefiyet

             **Madde 82 –** Malik aynı zamanda borçlu değilse, alacağı
ödediği oranda alacaklının yerine geçer. Halefiyet alacaklının zararına
ileri sürülemez.

             İpotek alacağının tahsili

             **Madde 83 –** Alacaklı, ipoteğin kapsamına giren mamelek
unsurları üzerinden alacağını, ancak cebri icra yolu ile alabilir.

             Borçlu, borcunu ödemediği takdirde, alacaklıya hava
aracının temellük etmek yetkisini veren her türlü anlaşma geçersizdir.

6120

 

             İpoteğin devri ve düşmesi

             **Madde 84 –** İpotekle temin edilmiş olan alacağın temliki
ile, ipotek de yeni alacaklıya geçer. Alacak ipotekden ve ipotek de
alacaktan ayrı olarak devredilemez. Alacağın temliki yazılı şekilde ve
sicile tescil ile olur.

             Alacağın sona ermesi, alacaklının feragatı ve ipotekle
mülkiyetin aynı kişide birleşmesi ile ipotek düşer.

             İpoteğin düşmesi üzerine, kayıt sicilden terkin olunur.
Malik ipoteğin dermeyanının daimi olarak imkansız kılan bir defie sahip
bulunduğu takdirde, alacaklıdan, ipotekden feragat etmesini isteyebilir.

ALTINCI BÖLÜM

Hava Araçlarına İlişkin Uçuş Kuralları

             Hava araçlarının muayene ve kontrolü

             **Madde 85 –** Sivil hava araçları; Türk uçak siciline
tescil edilmeden önce ve tescilden sonra da belirlenmiş bulunan
hallerde, uçuşa elverişlilik yönünden muayene ve kontrol edilir. Bu
husus Ulaştırma Bakanlığınca hazırlanacak yönetmelikle düzenlenir.

             Uçuşa elverişlilik belgesi

             **Madde 86 –** Türk sivil hava araçlarına uçuşa
elverişlilik belgesinin verilmesi, belgenin geri alınması veya iptaline
ilişkin şartlar ile bu işlemlere ait yetki ve sorumluluklar. Türkiye'nin
taraf olduğu uluslararası anlaşmaların hükümleri saklı kalmak şartı ile,
Ulaştırma Bakanlığı tarafından hazırlanacak yönetmelikler ile
belirlenir.

             İstisnai durumlar

             **Madde 87 –** Sivil hava araçları, geçerli uçuşa
elverişlilik belgesi olmaksızın, Türk hava sahasında, Ulaştırma
Bakanlığının izni ile deneme, muayene ve ferry uçuşu yapabilir.

             Kıyasen uygulama

             **Madde 88 –** Türk sivil hava araçları için yabancı
devletlerin yetkili makamları tarafından verilmiş uçuşa elverişlilik
belgelerinin geçerliliğine ve yabancı sivil hava araçları için
Türkiye'de uçuşa elverişlilik belgesi verilmesine ilişkin şartlar,
yukarıdaki maddelerde yer alan esaslar dairesinde Ulaştırma Bakanlığı
tarafından saptanır.

             Hava aracı belgeleri

             **Madde 89 –** Türk hava sahasında uçuş yapacak bütün hava
araçlarının, uçuş sırasında bağlı bulundukları devletin geçerli
kuralları uyarınca:

             a) Bir merkezi sicile kayıtlı olmaları ve tescil belgesini
taşımaları,

             b) Milliyet ve tescil işaretlerini taşımaları,

             c) Uçuşa elverişlilik belgesini taşımaları,

             d) Mürettebata ait belgeleri bulundurmaları,

             e) Telsiz tesisatı ruhsatnamesini taşımaları,

             f) Sigorta poliçesini bulundurmaları,

             g) Kanun ve tüzükler gereğince tayin olunan sair belgelerin
bulundurulması,

6121

 

             Ve yetkili makamlar tarafından yapılacak kontrollerde
gösterilmesi zorunludur.

             Türkiye'nin taraf olduğu anlaşmaların hükümleri saklıdır.

             Devlet hava araçları:

             **Madde 90 –** Türk hava sahasında uçuş yapacak yabancı
devlet hava araçları; Türk kanunlarına ve bunlara bağlı kurallara uymak
zorundadırlar. Türk Devlet hava araçlarının, Türk hava sahasında ve
uluslararası hava sahasında yapacakları uçuşlarla ilgili kurallar koyma
yetkisi Türkiye Cumhuriyeti Hükümetine aittir. Şikago Sözleşmesi 3 üncü
maddesi hükümleri saklıdır.

             Kalkış ve iniş

             **Madde 91 –** Sivil hava araçlarının iniş ve kalkışları,
bu Kanunun öngördüğü esaslar dairesinde saptanmış bulunan
havaalanlarından başka yerlerde yapılamaz.

             Can ve mal güvenliğinin korunması amacı ile başvurularak
önlemler ile Ulaştırma Bakanlığınca önceden alınmış izine dayanan iniş
ve kalkışlar yukarıdaki hükümden müstesnadır.

             Havayolu

             **Madde 92 –** Sivil hava araçları, bu Kanunun öngördüğü
esaslar dairesinde saptanmış bulunan havayolunu izlemeye ve uçuş
sırasında hava trafik kontrol yetkililerinin, talimatına aynen uymaya
mecburdur.

             Can ve mal güvenliğinin korunması amacı ile verilen
talimatın dışına çıkarılmasını gerekli kılan durumlarda, sorumlu kaptan
pilot durumu derhal yetkili hava trafik kontrol ünitesine, bildirir ve
alacağı talimata göre hareket eder.

             Olağanüstü durumlarda, sorumluluğu kendisine ait olmak
üzere, sorumlu kaptan pilot gereken önlemlere başvurabilir,bu durumda
dahi yetkili hava trafik kontrol ünitesinin en kısa zamanda haberdar
edilmesi zorunludur.

             Yasaklar

             **Madde 93 –** Uçuş sırasında;

             a) Tehlike ve zorunlu durumlar hariç paraşütle atlamak,

             b) Akrobatik Uçuş veya benzeri hava gösterileri yapmak,

             c)  Zirai mücadele dışında yere herhangi bir madde atmak,
dökmek veya boşaltma k, yangınla mücadele uçakları hariç yerden herhangi
bir madde almak,

             d) Fotoğraf çekme yasağı olan yerlerin fotoğrafını çekmek,

             e) Herhangi bir madde veya nesneyi çekmek veya uçağın
nizami kullanılma şeklinin dışında taşımak,

             f) Her türlü reklam ve propaganda niteliğinde faaliyette
bulunmak,

             g) Silah, cephane, her nevi harp malzemeleri, patlayıcı,
yanıcı, tahrip edici ve aşındırıcı madde, zehirli gaz, nükleer yakıt,
radyoaktif madde, can ve mal güvenliği yönünden tehlikeli olduğu
saptanmış her nevi katı, sıvı ve gaz halinde madde taşımak,

             h) Görülen hizmetin ve içinde bulunulan durumun
gerektirdiğinin dışında yayın ve haberleşme yapmak,

             Yasaktır.

             Yukarıdaki yasaklara istisna getirmek üzere, özel veya
genel nitelikte izin vermeye, Ulaştırma Bakanlığı yetkilidir.

             Bu izni vermeden önce, Ulaştırma Bakanlığı gerektiğinde,
ilgili bakanlıklar ve Genelkurmay Başkanlığının görüşünü alır.

6122

*İnme mecburiyeti*

**Madde 94 –** Can ve mal güvenliği veya kamu düzeni veya yurt güvenliği
gerekçesi ile, yetkili makamlardan vaki olacak talimat karşısında hava
aracının bildirilecek havaalanına inmesi zorunludur.

Birinci fıkra hükmünün uygulanmasında, Ulaştırma Bakanlığı gerektiğinde;
Genelkurmay Başkanlığı, İçişleri, Dışişleri ve Gümrük ve Tekel
bakanlıkları ile işbirliği yapar.

YEDİNCİ BÖLÜM

*Sivil Havacılık Personeli *

*Yeterlik belgesi*

**Madde 95 –** Pilotlar ile hava aracının sevk ve idaresi bakımından
gerekli personelin, faaliyette bulunabilmeleri için, Ulaştırma
Bakanlığından yeterlik belgesi almaları ve bu belgeleri belirli süreler
içinde yenilemeleri zorunludur.

Ulaştırma Bakanlığı yeterlik belgesi almaları gereken birinci fıkrada
belirtilen personel ve diğer havacılık personelinin kategorilerinin
saptanması, belge verilmesi, geçerliliği, yenilenmesi, geri alınması ve
sicillerin tutulması kurallarını yönetmelikle düzenler.

*Yabancı devletler tarafından verilmiş yeterlik belgeleri*

**Madde 96 –** Yabancı bir devletin yetkili makamları tarafından usulüne
uygun surette düzenlenmiş veya geçerliliği onanmış yeterlik belgeleri,
Türkiye'nin taraf olduğu uluslararası anlaşmalar çerçevesinde bu Kanunun
uygulaması bakımından da geçerli olarak kabul edilir.

Yeterlik belgesini düzenlemiş veya onamış bulunan devletin veya belge
sahibinin vatandaşı olduğu devletin,Türk Sivil hava araçlarına veya bu
Kanun hükümleri uyarınca verilmiş yeterlik belgelerine veya sahiplerine
karşı kasıtlı işlem yapmaları durumunda, birinci fıkra hükmü uygulanmaz.

Yabancı bir devlet tarafından Türk vatandaşlarına verilmiş yeterlik
belgelerinin, hangi koşullar altında geçerli sayılacağı yönetmelikle
belirlenir.

*Yeterlik belgesinin iptali ve geri alınması *

**Madde 97 –** Yeterlik belgesinin verilmesi için zorunlu bulunan asgari
koşulların ortadan kalkması durumunda, belge iptal edilir.

Yeterlik belgesinin verilmesi için aranan niteliklerde geçici olarak
değişiklik meydana gelenlerin belgeleri, durumlarının düzeldiği
saptanıncaya kadar geri alınır.

*İdari önlem *

**Madde 98 – (Değişik: 23/1/2008-5728/432 md.)**

Gerek bu Kanunda ve gerekse ilgili tüzük ve yönetmeliklerde yer alan ve
can ve mal güvenliğinin korunmasına yönelik kurallara aykırı
davrandıkları iddiasıyla haklarında soruşturma veya kovuşturma
başlatılmış bulunan sivil havacılık personelinin yeterlik belgelerini,
soruşturma veya kovuşturma sonuçlanıncaya kadar geri almaya, Ulaştırma
Bakanlığı yetkilidir.

**(Ek fıkra: 15/8/2016-KHK-671/14 md.; Aynen kabul: 9/11/2016-6757/12
md.)** 27/7/1967 tarihli ve 926 sayılı Türk Silâhlı Kuvvetleri Personel
Kanunu uyarınca belirlenen yükümlülük süresini tamamlamadan bir mahkeme
veya disiplin kurulu kararına dayanılarak Türk Silahlı Kuvvetlerinden
ilişiği kesilenler, kalan yükümlülük süresi dolmadan yeterlik belgesinin
sağladığı yetki ve imtiyazları kullanamazlar.

Ceza Muhakemesi Kanununda yer alan koruma tedbirlerine ilişkin hükümler
saklıdır.

*Eğitim ve öğretim *

**Madde 99 –** Sivil havacılık sahasında eleman yetiştirmek veya bu
sahada öğrencileri yüksek öğretime hazırlamak amacıyla; Ulaştırma
Bakanlığına bağlı lise veya dengi okullar 1739 sayılı Milli Eğitim Temel
Kanununun 58 inci maddesine uygun olarak açılabilir. Gerçek ve
tüzelkişiler de aynı amaçla 625 sayılı Özel Eğitim Kurumları Kanunu
esaslarına göre özel okullar açabilirler.

Sivil havacılık sahasında meslek elemanı yetiştirmek üzere 2547 sayılı
Yükseköğretim Kanunundaki esaslara uygun olarak yüksekokullar
kurulabilir.

6123

 

            Kaptan pilotun genel yetki ve sorumlulukları

             **Madde 100 –** Sorumlu kaptan pilot hava aracının, can ve
mal güvenliğini sağlayacak surette sevk ve idaresinden birinci derecede
sorumlu olup, olağanüstü durumlarda gereken önlemleri almaya yetkilidir.

             Kaptan pilotun idari yetki ve sorumlulukları

             **Madde 101 –** Sorumlu kaptan pilot, hava aracında emniyet
ve düzenin sağlanması için önlem almaya ve bu amaçla, yolculara,
personele ve hava aracında bulunan diğer kişilere emir ve talimat
vermeye ve gerektiğinde bunları hava aracından çıkarmaya yetkilidir.

             Sorumlu kaptan pilot, uçuş sırasında gerçekleşen doğum ve
ölüm olaylarını bir tutanakla saptar ve inilen ilk havaalanında mahalli
yetkililere, yurt dışında ise Türk konsolosluğuna bildirir veya
bildirilmesini sağlar. Yurda dönüşünde ayrıntılı rapor verir.

             Sorumlu kaptan pilot Kanun, tüzük veya yönetmelik uyarınca
hava aracında uçuş sırasında tutulması veya bulundurulması gereken tüm
defter, kayıt ve belgelerin bulundurulmasından ve usulü dairesinde
tutulmasından sorumludur.

             Kaptan pilotun cezai yetki ve sorumlulukları

             **Madde 102 – (Değişik birinci fıkra: 23/1/2008-5728/433
md.)** Sorumlu kaptan pilot, hava aracında işlenen suç veya kabahatlerle
ilgili delilleri toplamak ve saklamakla yükümlü olduğu gibi; can ve mal
güvenliğini tehdit eden veya gecikilmesinde zarar doğabilecek durumlarda
gerekli tedbirleri almaya; kolluk görevlileri olaya elkoyuncaya kadar
kişileri gözaltında tutmaya, kişilerin üzerini veya eşyasını aramaya,
suçun işlenmesinde kullanılan veya kullanılmasına teşebbüs edilen ya da
bulundurulması suç veya kabahat oluşturan eşyayı alıkoymaya, bizzat veya
emrindeki diğer mürettebat ile birlikte yetkilidir.

             Şu kadar ki; kaptan pilot gereken kanuni tedbirlerin
alınmasını sağlamak amacı ile durumu en kısa zamanda yetkili makamlara
intikal ettirmek ve yurt dışında ise, Türk konsolosluğuna bildirmek veya
bildirilmesini sağlamak ve her iki halde de, ayrıntılı bir rapor vermek
mecburiyetindedir.

             Özel düzenlemeler

             **Madde 103 –** Türk sivil hava araçlarıyla faaliyette
bulunan kamu kurum ve kuruluşları ile gerçek ve özel hukuk tüzelkişiler,
bu Kanunun hükümlerine aykırı olmamak şartı ile, kaptan pilotun görev,
yetki ve sorumluluklarını belirleyen talimatlar hazırlayabilirler.
Ancak, bu gibi talimatlara uyulması, kaptan pilotun kanuni kurallar
karşısındaki sorumluluğunu etkilemez.

             Yolcuların yükümlülükleri

             **Madde 104 –** Yolcular, Türkiye'nin taraf olduğu
uluslararası anlaşmalar ile bu Kanun hükümlerine; meydan otoritesi ve
taşıyanın talimatına uymak zorunda olup, can ve mal güvenliğini ve
yolculuğun disiplin ve intizamını bozacak her türlü eylem ve davranıştan
kaçınmakla yükümlüdür.

             Uluslararası sözleşme hükümleri

             **Madde 105 –** Bu bölümde yer alan konularda Türkiye'nin
de katılmış olduğu 1963 tarihli Tokyo, 1970 tarihli Lahey ve 1971
tarihli Montreal sözleşmeleri hükümleri saklıdır.

ÜÇÜNCÜ KISIM

Havayolu ile Taşımalar

BİRİNCİ BÖLÜM

İç Hat Taşıma Sözleşmesi

             Uygulanacak hükümler

             **Madde 106 –** Havayolu ile yurt içinde yapılacak
taşımalarda; bu Kanunda hüküm bulunmadıkça, Türkiye'nin taraf olduğu
uluslararası anlaşmaların hükümleri ve bu anlaşmalarda da hüküm
bulunmadığı hallerde, Türk Ticaret Kanunu hükümleri uygulanır.

6124

 

             Yolcu taşıma sözleşmesi - bilet

             **Madde 107 –** Yolcu taşıma sözleşmesinde, taşıyıcı,
yolcuya aşağıdaki kayıtları içeren ve uluslararası standartlara uygun
olan bir bilet vermekle yükümlüdür;

             a) Taşıyıcının adı veya ticaret unvanı ve adresi,

             b) Yolcunun adı ve soyadı,

             c) Biletin numarası ile düzenlendiği gün ve yeri,

             d) Taşıma ücreti; bilet ücretsiz verilmişse buna dair
kayıt,

             e) Kalkış, varış ve varsa aktarma yerleri,

             f) Taşımanın bu Kanunda gösterilen sorumluluğun
sınırlandırılmasına ilişkin hükümlere bağlı olduğu.

             Taşıyıcı, yolcuyu biletsiz veya yukarda yazılı kayıtları
içeren bir bilet vermeden kabul etmiş ise, taşıma sözleşmesinin varlığı
veya geçerliliği etkilenmez, ancak taşıyıcı bu Kanunun sorumluluğu
kaldıran veya sınırlayan hükümlerinden yararlanamaz.

             Bagaj ve kişisel eşya

             **Madde 108 –** Taşıyıcı; yolcunun bagajlarını ve
beraberindeki kişisel eşyasını taşıma sözleşmesinde belirlenen şartlar
dairesinde, ücretsiz olarak taşımaya mecburdur.

             Bagaj kuponu

             **Madde 109 –** Taşıyıcıya teslim edilen her bir parça
bagaj için, yolcuya aşağıdaki kayıtları içeren bir bagaj kuponu verilir.

             a) Taşıyıcının adı veya ticaret unvanı ve adresi,

             b) Yolcunun adı ve soyadı veya yolcu biletinin tarih ve
numarası,

             c) Bagaj kuponunun tarih ve numarası,

             d) Bagajın ağırlığı,

             e) Teslim yeri,

             f) Yolcu tarafından özel olarak beyan edildiği takdirde,
bagajın içeriği ve değeri,

             g) Taşımanın bu Kanunda gösterilen sorumluluğun
sınırlandırılmasına ilişkin hükümlere bağlı olduğu.

             Taşıyıcı; bagajı kuponsuz veya yukarda yazılı kayıtları
içeren bir kupon vermeden kabul etmiş ise; taşıma sözleşmesinin varlığı
veya geçerliği etkilenmez; ancak taşıyıcı bu Kanunun sorumluluğu
kaldıran veya sınırlayan hükümlerinden yararlanamaz.

             Bagaj kuponu biri yolcuda kalmak ve diğeri bagaja takılmak
üzere iki nüsha olarak düzenlenir ve bagajın ibraz edene teslim
edileceği kaydını içerir.

             Birinci ve ikinci fıkraların hükmü saklı kalmak şartı ile,
taşıyıcı bagaj kuponuna konulması gereken bilgilerden yolcu biletinde
zaten mevcut bilgileri bagaj kuponuna yazmayabilir veya biletle
birleştirmek kaydıyla sadece bir bagaj teşhis kuponu verebilir.

             Yük taşıma sözleşmesi - hava yük senedi

             **Madde 110 –** Yük taşıma sözleşmesinde, taşıyıcı
yükletene aşağıdaki kayıtları içeren bir hava yük senedi vermekle
yükümlüdür.

             a) Hava yük senedinin numarası ile, düzenlendiği gün ve
yer,

             b) Taşıyıcının adı veya ticaret ünvanı ve adresi,

             c) Yükletenin adı, soyadı veya varsa ticaret unvanı ve
adresi,

6125

 

             d) Gönderilenin adı, soyadı veya varsa ticaret ünvanı ve
adresi,

             e) Kalkış, varış ve varsa aktarma yerleri,

             f) Yükün türü, sayısı, miktarı ve ağırlığı,

             g) Özel olarak beyan edildiği takdirde değeri,

             h) Taşıma ücreti ve ödeme şartları, ücretsiz taşımalarda
buna dair kayıt,

             i) Gereğinde, yük senedine eklenmesi zorunlu olan belgeler,

             j) Taşımanın bu Kanunda gösterilen sorumluluğunun
sınırlandırılmasına ilişkin hükümlere bağlı olduğu.

             Taşıyıcının, yükü, yük senetsiz veya yukarıda yazılı
kayıtları içeren bir yük senedi vermeden kabul etmiş olması, taşıma
sözleşmesinin varlığını veya geçerliliğini etkilemez. Ancak taşıyıcı bu
Kanunun sorumluluğu kaldıran veya sınırlayan hükümlerinden yararlanamaz.

             Birden çok parça için, yükletenin isteği üzerine taşıyan
her bir parçaya ayrı yük senedi düzenlemekle yükümlüdür.

             Hava yük senedi üç nüsha olarak düzenlenir. Birinci nüshaya
"Taşıyıcı için" yazılır ve yükleten tarafından imzalanır. İkinci nüshaya
"Gönderilen için" yazılır ve taşıyıcı ile yükleten tarafından imzalanır.
Üçüncü nüsha, taşıyıcı tarafından imzalanarak, yükün teslim alınmasından
sonra, yükletene verilir.

             Yükletenin beyanları

             **Madde 111 –** Yükleten yükle ilgili olarak hava yük
senedine yazılacak kayıt ve beyanlar ile yükün gönderilene teslimi için
gereken tüm bilgi ve belgelerin tam ve doğru verilmesinden sorumlu olup,
bu yüzden taşıyıcının ve üçüncü şahısların uğrayacakları zararları
tazmin ile yükümlüdür.

             Taşıyıcı personeli ve temsilcilerine kusur isnadı hariç
olmak üzere; taşıyıcı, verilen bilgi ve belgelerin doğruluğunu ve
yeterliliğini araştırmaya mecbur değildir.

             Yük senedinin ispat kuvveti

             **Madde 112 –** Hava yük senedi, aksi kanıtlanıncaya kadar,
sözleşmenin varlığı, şartları ve yükün teslim alındığı hakkında karine
teşkil eder.

             Hava yük senedinde yükün ağırlığına, boyutlarına,
ambalajına ve parça sayısına ilişkin kayıtlar aksi ispat edilinceye
kadar doğru sayılır; yükün miktarına, hacmine ve bulunduğu hale veya
yükün belirgin durumuna ilişkin kayıtlar, ancak yükletenin de katılması
ile taşıyıcı tarafından muayene edilmesi ve sonuçların hava yük senedine
yazılması şartı ile taşıyıcı aleyhine delil teşkil eder.

             Yükletenin tasarruf yetkisi

             **Madde 113 –** Yükleten, taşıma sözleşmesinden doğan tüm
borçlarını yerine getirmek şartı ile; gönderilenin, bir sonraki madde
uyarınca hakkını kullanmaya başladığı ana kadar yük üzerinde tam bir
tasarruf hakkına sahiptir. Gönderilen, hava yük senedini veya yükü
kabulden kaçınırsa veya kendisine gereken ihbarın yapılması mümkün olmaz
ise, yükleten tasarruf hakkına tekrar sahip olur.

             Yükleten bu hakkını taşıyıcıya veya diğer yükletenlere
zarar vermeyecek şekilde kullanmaya mecbur olup, bu tasarruf hakkının
kullanılmasından doğan masraflardan sorumludur.

             Yükletenin verdiği talimatın yerine getirilmesi mümkün
olmaz ise, taşıyıcı, durumu derhal kendisine bildirmekle yükümlüdür.

             Taşıyıcı, yükletenin talimatını hava yük senedinin
yükletene verilmiş olan nüshasının iadesini istemeden yerine getirirse,
bu hava yük senedi nüshasının zilyedinin, bu yüzden uğrayabileceği
herhangi bir zarardan, yükletene rücu hakkı saklı kalmak şartı ile
sorumlu olur.

6126

             Gönderilenin hakları

             **Madde 114 –** Yükletenin bir önceki madde uyarınca sahip
olduğu hakkı kullanmamış olması halinde, gönderilen yükün varma yerine
ulaşması üzerine, sözleşme şartlarına uyması kaydı ile, taşıyıcıdan,
yükün kendisine teslimini istemek hakkına sahiptir.

             Aksi kararlaştırılmış olmadıkça, yükün varma yerine
ulaştığı, taşıyıcı tarafından en kısa zamanda gönderilene ihbar edilir.

             Taşıyıcı, yükün kayıp olduğunu ikrar ederse veya yük
varması gereken günden itibaren yedi gün geçmiş olmasına rağmen
varamamış olursa, gönderilen, taşıma sözleşmesinden doğan hakları
taşıyıcıya karşı ileri sürmek yetkisine sahip olur.

             Hakların kullanılması

             **Madde 115 –** Yükleten veya gönderilen, taşıma
sözleşmesinden doğan yükümlülüklerini yerine getirmek şartı ile 113 üncü
ve 114 üncü maddelerin tanıdığı hakları, müstakilen kendilerinin veya
başkalarının adına ileri sürebilir.

             Yükleten ile gönderilenin ilişkileri

             **Madde 116 –** 113 üncü, 114 üncü ve 115 inci maddeler
yükleten ile gönderilenin ilişkilerini veya haklarını yükleten veya
gönderilenden devren kazanmış olan üçüncü kişilerin karşılıklı
ilişkilerini etkilemez.

             113 üncü, 114 üncü ve 115 inci maddelerin hükümleri, ancak
hava yük senedine konacak açık kayıtlar ile değiştirilebilir.

             Ücretsiz taşımalar

             **Madde 117 –** Taşıyıcının kendi yetkili organınca
saptanan kurallarına göre ücretsiz olarak yapacağı yolcu ve yük
taşımaları dışında; görev maksadıyla veya özel nedenlerle Türk tescilli
hava araçları ile ücretsiz yapılacak yolcu  ve yük taşımalarına ilişkin
kurallar, Ulaştırma Bakanlığınca yönetmelikle düzenlenir.

İKİNCİ BÖLÜM

Hava Araçları Kullanma Sözleşmeleri

             Kira ve Carter sözleşmeleri

             **Madde 118 –** Uçuş personeli almadan sadece hava aracının
kiralanması halinde Borçlar Kanununun ilgili hükümleri, uçuş personeli
ile birlikte bir hava aracının tamamının veya bir kısmının yahut muayyen
bir mahallinin kiralanması veya Carter Sözleşmesi halinde Türk Ticaret
Kanununun ilgili hükümleri uygulanır.

             Uluslararası anlaşmaların hükümleri saklıdır.

             Yazılı şekil

             **Madde 119 –** Kira ve Carter sözleşmeleri yazılı şekilde
yapılmadıkça muteber değildir.

             Kira sözleşmesinin üçüncü kişilere dermeyan edilebilmesi
için uçak siciline şerh verilmesi gereklidir.

DÖRDÜNCÜ KISIM

Taşıma Sözleşmesinden Doğan Sorumluluk

BİRİNCİ BÖLÜM

Sorumluluk Halleri

             Yolcunun uğradığı zarardan sorumluluk

             **Madde 120 –** Yolcunun ölümü veya herhangi bir cismani
zarara uğraması halinde, bu zarara sebebiyet veren kaza hava aracında
veya iniş veya biniş sırasında meydana geldiği takdirde, taşıyıcı
sorumludur.

6127

 

             Bagaj veya yükün uğradığı zarar

             **Madde 121 –** Tescil ettirilmiş bagaj veya yükün kaybı
veya zarara uğraması halinde, zarara sebebiyet veren olay, havayolu ile
taşıma sırasında meydana gelmiş ise zarardan taşıyıcı sorumludur.

             Birinci fıkra anlamında havayolu ile taşıma; bagaj veya
yükün bir havaalanında veya bir hava aracında veya havaalanı dışına
inilmesi halinde o yerde taşıyıcının muhafaza ve nezareti altında
bulundukları süreyi kapsar. Yük için Türk Ticaret Kanununun 781 inci
madde hükmü uygulanır.

             Havayolu ile taşıma müddeti, bir havaalanı dışında olmak
üzere karada, denizde veya iç sularda yapılan taşımayı içine almaz.
Belirtilen taşımalar havayolu taşıma sözleşmesinin ifası zımnında
yükleme, teslim veya aktarma amacıyla yapılmış ise meydana gelen her
türlü zarar, aksi sabit olmadıkça havayolu ile taşıma süresinde meydana
gelmiş kabul olunur.

             Gecikmeden doğan zarar

             **Madde 122 –** Taşıyıcı, havayolu ile yolcu, bagaj veya
yükün taşınmasındaki gecikmeden doğan zarardan sorumludur.

             Taşıyıcının sorumluluktan kurtulması

             **Madde 123 –** Taşıyıcı, kendisinin ve adamlarının zararı
önlemek için gerekli olan bütün tedbirleri aldıklarını veya bu
tedbirleri alma olanağı bulunmadığını ispatlarsa sorumlu değildir.

             Sorumluluğun sınırlandırılması

             **Madde 124 –** Taşıyıcının sorumluluğunun
sınırlandırılması, 12 Ekim 1929 tarihinde Varşova'da imzalanan ve
Uluslararası Hava Taşımalarına İlişkin Bazı Kurulların Birleştirilmesi
Hakkındaki Sözleşme ve bu Sözleşmeyi değiştiren Türkiye'nin katıldığı
sözleşme ve protokollerin hükümlerine göre tayin olunur.

             Taşıyıcı, birinci fıkrada anılan sözleşme ve protokoller
ile öngörülmüş bulunan sınırların yükseltilmesine ilişkin özel
anlaşmalar yapmak veya bu nitelikteki anlaşmalara katılmak yetkisini
haizdir.

             Para kıymetinin değişmesi halinde, birinci fıkrada
öngörülen sorumluluk sınırlarının yeniden belirlenmesine Bakanlar Kurulu
yetkilidir.

             Geçersiz sayılan hükümler

             **Madde 125 –** Taşıyıcının sorumluluğunu tamamen veya
kısmen kaldıran veya 124 üncü maddede sözü geçen Sözleşme veya onu
değiştiren protokolde belirtilmiş olan sorumluluk sınırını indirmeyi
amaçlayan her şart hükümsüzdür. Bu şartların hükümsüzlüğü taşıma
sözleşmesinin de hükümsüzlüğünü icabettirmez.

             Şu kadar ki, yükün niteliği, özürü veya gizli ayıbından
doğacak zararları düzenleyen hükümlere birinci fıkra uygulanmaz.

             Sınırsız sorumluluk

             **Madde 126 –** Zararın, taşıyıcının veya adamlarının zarar
vermek kastı ile veya zararın doğması ihtimali olduğunu bilerek
dikkatsizce yaptıkları bir hareket veya ihmal sonucunda meydana geldiği
ispat edildiği takdirde; bu Kanunda öngörülen sorumluluk sınırları
uygulanmaz. Ancak, taşıyıcının işçileri veya temsilcileri gibi yardımcı
kişilerinin meydana getirdiği sınırsız sorumluluk talebine mevzu olan
zarar hakkında Borçlar Kanununun 55 inci madde hükümleri saklıdır.

6128

 

             Taşıyıcının adamları

             **Madde 127 –** Bu Kanunda öngörülen bir zarardan dolayı,
taşıyıcının adamları aleyhine dava açıldığı takdirde; taşıyıcının adamı
kendi görevi çerçevesinde hareket ettiğini ispat ederse, taşıyıcının bu
Kanuna göre yararlanabileceği hususlardan istifade etmeye hak kazanır.

             Bu gibi hallerde taşıyıcıdan ve taşıyıcının adamlarından
alınabilecek tazminatın toplam miktarı, bahse konu sınırları aşamaz.

             Hasarın ihbarı

             **Madde 128 –** Yolcu bagajının veya yükün, bunları teslim
almaya yetkili kişi tarafından itiraz edilmeden kabulü, taşıma belgesine
uygun olarak ve iyi durumda teslim edildiklerine karine teşkil eder.

             Hasar halinde, teslim almaya yetkili kişi tarafından
hasarın öğrenilmesinde derhal ve teslimlerinden itibaren yolcu bagajı
için en geç yedi gün içinde ve yük için en geç ondört gün içinde
taşıyana ihbarda bulunulması gerekir. Gecikme halinde ihbar, bagajın
veya yükün tesliminden itibaren en geç yirmibir gün içinde yapılmalıdır.

             İhbarın yazılı olarak veya durumun taşıma belgesinin
üstünde gösterilmesi sureti ile yapılması gerekir.

             İkinci fıkrada belirtilen sürelere uyulmaması halinde,
hileli davranması hali hariç, taşıyıcı aleyhine dava açılamaz.

             Birden çok taşıyan tarafından yapılan taşımalar:

             **Madde 129 –** Taşımanın birbiri ardınca değişik
taşıyıcılar tarafından yapılması halinde; yolcu bagaj veya yükü kabul
etmiş olan her taşıyıcı, bu Kanun hükümlerine tabi olur ve taşımanın
kendi denetiminde yapılan bölümü ile ilgili olduğu ölçüde, taşıma
sözleşmesinin taraflarından biri sayılır.

             Böyle bir taşıma halinde; ilk taşıyıcı, taşımanın tümü için
sorumluluğu açıkça yüklenmiş olmadıkça, yolcu veya yük sahipleri, sadece
kaza veya gecikmenin meydana geldiği taşımayı yapan taşıyıcıya karşı
talep hakkına sahip olabilirler.

             Bagaj veya yük taşımalarında yolcu veya göndericinin ilk
taşıyıcıya, yolcu veya teslim almaya yetkili alıcının ise son taşıyıcıya
karşı talepte bulunma hakları vardır. Ayrıca, bunlardan herbiri zararın,
ziyanın veya gecikmenin meydana geldiği taşımayı yapan taşıyıcıya karşı
da talepte bulunabilirler. Bu taşıyıcılar, yolcu, gönderici ve alıcıya
karşı müştereken ve müteselsilen sorumludur.

             Karma taşımalar

             **Madde 130 –** Kısmen havayolu, kısmen de başka herhangi
bir suretle yapılan birleşik taşımalar halinde, bu Kanun hükümleri
sadece havayolu ile yapılan taşıma kısmına uygulanır.

             Birleşik taşıma hallerinde taraflar, taşıma belgelerine
taşımanın havayolu ile yapılmayan kısımlarına ilişkin hükümler
koyabilirler.

             Dava açma süresi

             **Madde 131 –** Sorumluluğa ilişkin dava, hava aracının
varma yerine geldiği veya gelmesi gerektiği tarihten veya taşımanın
durduğu tarihten itibaren iki yıl içinde açılmazsa tazminat talep hakkı
düşer. Ancak, ondördüncü madde gereğince rapor tanzimi gereken hallerde,
iki yıllık süre ondördüncü madde gereğince Resmi Gazete ile yapılacak
duyuru tarihinden itibaren işlemeye başlar.

6129

 

             Sigorta yükümlülüğü

             **Madde 132 –** Yurt içi veya yurt dışı yolcu, yük ve posta
taşımaları yapmaya yetkili kılınan taşıyıcılar, taşıma sözleşmelerinden
doğabilecek zararlardan dolayı tazminat taleplerinin teminatı olmak
üzere, asgari 124 üncü madde esaslarına göre saptanan sorumluluk
sınırları içerisinde mali mesuliyet sigortaları yapmakla yükümlüdürler.

             Sigorta, taşıyıcının adamlarının bu Kanunda öngörülen
sorumluluğunu da kapsar.

             Yurt içi veya yurt dışı taşıma yapan taşıyıcıların
yaptıracakları sigorta ve teminat şartları; uluslararası standartları
gözönünde bulundurularak ve Ulaştırma Bakanlığının görüşü de alınarak
Ticaret Bakanlığınca onaylanır.

             Bu maddede belirtilen sigorta yükümlülüğü yerine
getirilmeyen hava araçları Ulaştırma Bakanlığınca uçuştan men edilir.

İKİNCİ BÖLÜM

Üçüncü Kişilere Karşı Sorumluluk

             İşletmenin tanımı

             **Madde 133 –** İşleten, sivil hava aracını kendi adına
bizzat kullanan veya yardımcıları marifeti ile kullanılmasını sağlayan
gerçek ve tüzelkişilerdir.

             Bir sivil hava aracının kullanma hakkı doğrudan veya
dolaylı olarak kendisinden elde edilmiş gerçek veya tüzelkişi,
seferlerin kontrolünü elinde tutmakta ise, bu kişi işleten sayılır.

             Hava aracı maliki olarak sicile tescil edilmiş bulunan
gerçek veya tüzelkişi, aksini ispat etmedikçe işleten sayılır.

             İşletenin sorumluluğu

             **Madde 134 –** Sivil hava aracının üçüncü kişilere verdiği
zarardan, sivil hava aracının işleteni sorumludur.

             İşletenin rızası olmaksızın kullanma

             **Madde 135 –** Sivil hava aracının, işletenin rızası
dışında kullanılması halinde, işleten bunda bir kusuru bulunmadığını
ispat edemediği takdirde, doğacak zarardan kullanan ile birlikte
müteselsilen sorumlu olur.

             Müteselsil sorumluluk

             **Madde 136 –** İki veya daha fazla sivil hava aracının
birlikte sebebiyet verdikleri zararlarda, her hava aracının işleteni,
müteselsilen sorumlu olur.

             Müterafık kusur

             **Madde 137 –** İşleten, zararın doğmasına veya artmasına,
zarara uğrayanın veya adamlarının kusurlu davranışlarının yol açtığını
ispat ettiği takdirde, tazminat borcundan tamamen veya kısmen kurtulur.

             Üçüncü şahıslara verilecek zarara karşı sigorta yükümlülüğü

             **Madde 138 –** Türk hava sahasında uçuş yapacak Türk ve
yabancı sivil hava araçları için; üçüncü şahıslara verilecek zararın
teminatı olarak işleten tarafından mali mesuliyet sigortası yaptırılması
zorunludur.

             Bu maddede belirtilen sigorta yükümlülüğü yerine
getirilmeyen hava taşıt araçları Ulaştırma Bakanlığınca uçuştan men
edilir.

6130

 

*            Ek sigorta yükümlülüğü*

            **Madde 139 –** Uluslararası hatlarda işletilecek Türk sivil
hava araçlarını gerektiğinde tabi olacakları ek sigorta veya teminat
şartlarını saptamaya Türkiye'nin taraf olduğu uluslararası anlaşmalar
uyarınca Ulaştırma Bakanlığı yetkilidir.

*            Üçüncü şahıslara verilecek zarara karşı sigorta şartlarının
tespiti *

            **Madde 140 –** Üçüncü şahıslara karşı verilecek zararın
teminatı olarak işleten tarafından yapılacak mali mesuliyet sigortasının
şartları uluslararası standartlar gözönünde bulundurularak Ticaret ve
Ulaştırma bakanlıklarınca müştereken tespit edilir.

                                                             BEŞİNCİ
KISIM

*                                                             Ceza
Hükümleri *

*            Suç oluşturan davranışlar ^(1)^*

            **Madde 141 – (Değişik: 23/1/2008-5728/434 md.) **

Bu Kanunun 7, 36, 91, 92 ve 94 üncü maddeleri ile 93 üncü maddenin (b),
(c), (e) ve (g) bentlerine aykırı davranışta bulunanlar, altı aydan üç
yıla kadar hapis cezası ile cezalandırılır.

Bu Kanunun 31 ve 32 nci maddeleri ile 9 uncu maddesinin birinci fıkrası
ve 93 üncü maddesinin (a), (d), (f) ve (h) bentlerine aykırı davranışta
bulunanlar, iki aydan iki yıla kadar hapis cezası ile cezalandırılır.

            **Madde 142 – (Mülga: 23/1/2008-5728/578 md.)**

*            Kabahat oluşturan davranışlar ^(2)^*

            **Madde 143 – (Değişik: 23/1/2008-5728/435 md.) **

Bu Kanunun;

a\) 11, 18, 19, 26, 28, 29, 54, 58 ve 89 uncu maddeleri ile 9 uncu
maddesinin üçüncü, 95 inci maddesinin birinci ve 102 nci maddesinin
ikinci fıkrasına aykırı davranışta bulunanlara bin Türk Lirasından onbin
Türk Lirasına kadar,

b\) 23, 24 ve 25 inci maddeleri ile 57 nci maddesinin son fıkrasına
aykırı davranışta bulunanlara beşyüz Türk Lirasından onbin Türk Lirasına
kadar,

idarî para cezası verilir.

Yukarıdaki fıkralarda belirtilenler dışında kalıp da Sivil Havacılık
Genel Müdürlüğünün sivil havacılığı düzenlemek maksadıyla alacağı
önlemlere uymayanlara, beşyüz Türk Lirasından onbin Türk Lirasına kadar
idarî para cezası verilir. ^(3)^

Bu madde hükümlerine göre idarî para cezasına karar vermeye Ulaştırma
Bakanlığı Sivil Havacılık Genel Müdürü yetkilidir.

––––––––––––––

*(1) Bu madde başlığı “Hürriyeti bağlayıcı cezayı ve para cezasını
gerektiren davranışlar“ iken, 23/1/2008 tarihli ve 5728 sayılı Kanunun
434 üncü maddesiyle metne işlendiği şekilde değiştirilmiştir.*

*(2) Bu madde başlığı “Para cezasını gerektiren davranışlar“ iken,
23/1/2008 tarihli ve 5728 sayılı Kanunun 435 inci  maddesiyle metne
işlendiği şekilde değiştirilmiştir.*

*(3) 24/10/2011 tarihli ve 661 sayılı KHK’nın 23 üncü maddesi ile bu
fıkrada yer alan “Ulaştırma Bakanlığının” ibaresi “Sivil Havacılık Genel
Müdürlüğünün” şeklinde değiştirilmiş ve metne işlenmiştir.*

6131

*İnsansız hava araçları ^(1)^*

**Madde 144 – (Mülga: 23/1/2008-5728/578 md.; Yeniden düzenleme:
15/8/2016-KHK-674/33 md.; Aynen kabul: 10/11/2016-6758/29 md.)**

İnsansız hava aracı satan şirketlerin sorumlu işleticileri ve
yöneticileri, satılan araç bilgileri ile satın alanların kimlik
bilgilerini usulüne uygun şekilde tutmak ve azami kalkış ağırlığı beşyüz
gram (dahil) üzerindeki insansız hava araçları ile ilgili bilgileri,
aynı gün içinde Sivil Havacılık Genel Müdürlüğü tarafından oluşturulan
kayıt sistemine kaydetmek zorundadır. Bu kayıtlar, suç işlenmesinin
önlenmesi ve suç soruşturmalarında kullanılmak üzere kolluk birimleriyle
paylaşılır. Bu yükümlülüğe aykırı hareket edenler ile yurtdışından
bireysel olarak getirdiği veya yurtiçinde devraldığı aracı en geç üç gün
içinde sisteme kaydettirmeyenlere beşbin Türk Lirası idari para cezası
verilir.

Kayıt esnasında gerçeğe aykırı beyanda bulunanlar veya veri girişi
yapanlara onbin Türk Lirası idari para cezası verilir.

Ulaştırma, Denizcilik ve Haberleşme Bakanlığınca belirlenen kurallara
aykırı olarak veya mülki idare amirlerince belirlenen alanlar dışında
insansız hava aracı uçuran kişilere bin Türk Lirasından onbin Türk
Lirasına kadar idari para cezası uygulanır.

Yukarıda sayılanlar dışında kalıp da Sivil Havacılık Genel Müdürlüğünün
insansız hava araçları ile ilgili koyduğu kurallara ve bu kapsamda sivil
havacılığı düzenlemek maksadıyla alacağı önlemlere uymayanlara bin Türk
Lirasından onbin Türk Lirasına kadar idari para cezası verilir.

Belirlenen alanlar dışında insansız hava aracı uçuranlara uygulanacak
idari para cezaları mahallin mülki idare amirince, diğer idari para
cezaları ise Sivil Havacılık Genel Müdürü tarafından uygulanır.

Bu maddenin uygulanmasına ilişkin usul ve esaslar İçişleri Bakanlığı ve
Ulaştırma, Denizcilik ve Haberleşme Bakanlığınca müştereken çıkarılan
yönetmelikle düzenlenir.

            *Ulaştırma Bakanlığının alacağı önlemlere uymayanlara
verilecek ceza *

            **Madde 145 – (Mülga: 23/1/2008-5728/578 md.)**

 

                                                             ALTINCI
KISIM

*                                                             Çeşitli
Hükümler *

*            Cebri icra*

            **Madde 146 –** Sivil hava araçları cebri icra yönünden 2004
sayılı İcra ve İflas Kanununun hükümlerine tabi olup, anılan Kanunun 26
ncı maddesi, bu Kanun bakımından sivil hava araçlarını da kapsar.

 *             İstatistiki bilgiler*

             **Madde 147 –** Türk sivil hava araçlarının malikleri ve
işletenleri, işletmeleri ile ilgili yıllık faaliyet programlarını ve yıl
sonu faaliyet raporlarını Ulaştırma Bakanlığına vermeye mecburdurlar.

             Bu istatistiki bilgilerin kapsamı ve veriliş zamanları
Ulaştırma Bakanlığınca hazırlanacak yönetmelikle düzenlenir.

*             Tüzük ve yönetmelikler*

             **Madde 148 –** Bu Kanunda belirtilen tüzük ve
yönetmelikler bu Kanunun yürürlüğe girdiği tarihten itibaren altı ay
içinde hazırlanır ve Resmi Gazete'de yayımlanarak yürürlüğe konulur.

YEDİNCİ KISIM

*Son Hükümler*

*             Yürürlük*

             **Madde 149 –** Bu Kanun yayımı tarihinde yürürlüğe girer.

*             Yürütme *

             **Madde 150 –** Bu Kanun hükümlerini Bakanlar Kurulu
yürütür.

––––––––––––––

*(1) Bu madde başlığı 15/8/2016 tarihli ve 674 sayılı KHK’nin 33 üncü
maddesinin hükmüyle düzenlenmiş olup, daha sonra bu hüküm 10/11/2016
tarihli ve 6758 sayılı Kanunun 29 uncu maddesiyle aynen kabul edilerek
kanunlaşmıştır.*

6132-1/6133

**2920 SAYILI SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL EDİLEN HÜKÜMLERİN
YÜRÜRLÜĞE GİRİŞ TARİHİNİ**

**GÖSTERİR LİSTE**

  ----------------------------------------------------- ------------------------------------------------------------- ----------------------
  **Değiştiren Kanunun/KHK’nin/**                       **2920 sayılı Kanunun değişen veya iptal edilen maddeleri**   **Yürürlüğe Giriş **
                                                                                                                      
  **İptal Eden Anayasa Mahkemesi Kararının Numarası**                                                                 **Tarihi**

  4647                                                  –                                                             26/4/2001

  4854                                                  –                                                             6/5/2003

  5431                                                  Madde 27                                                      18/11/2005

  5728                                                  12, 13, 14, 18, 47, 98, 102, 141, 142, 143, 144, 145          8/2/2008

  KHK/661                                               143                                                           2/11/2011

  6353                                                  68/A                                                          12/7/2012

  6495                                                  3/c                                                           2/8/2013

  6496                                                  47                                                            31/7/2013

  KHK/671                                               98                                                            17/8/2016

  KHK/674                                               144                                                           1/9/2016

  6757                                                  98                                                            24/11/2016

  6758                                                  144                                                           24/11/2016
  ----------------------------------------------------- ------------------------------------------------------------- ----------------------


