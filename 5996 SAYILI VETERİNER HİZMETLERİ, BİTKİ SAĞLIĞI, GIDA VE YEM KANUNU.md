**5996 sayılı Kanunun ilk hali**

**VETERİNER HİZMETLERİ, BİTKİ SAĞLIĞI, GIDA VE YEM KANUNU**

** **

** **

          Kanun Numarası              : 5996

          Kabul Tarihi                     : 11/6/2010

          Yayımlandığı R.Gazete     : Tarih: 13/6/2010 Sayı : 27610

          Yayımlandığı Düstur         : Tertip : 5  Cilt : 49 

 

** **

**BİRİNCİ KISIM**

**Genel Hükümler**

** **

**BİRİNCİ BÖLÜM**

**Amaç, Kapsam ve Tanımlar**

**Amaç **

**MADDE 1-** (1) Bu Kanunun amacı, gıda ve yem güvenilirliğini, halk
sağlığı, bitki ve hayvan sağlığı ile hayvan ıslahı ve refahını, tüketici
menfaatleri ile çevrenin korunması da dikkate alınarak korumak ve
sağlamaktır.

**Kapsam**

**MADDE 2-** (1) Bu Kanun, gıda, gıda ile temas eden madde ve malzeme
ile yemlerin üretim, işleme ve dağıtımının tüm aşamalarını, bitki koruma
ürünü ve veteriner tıbbî ürün kalıntıları ile diğer kalıntılar ve
bulaşanların kontrollerini, salgın veya bulaşıcı hayvan hastalıkları,
bitki ve bitkisel ürünlerdeki zararlı organizmalar ile mücadeleyi,
çiftlik ve deney hayvanları ile ev ve süs hayvanlarının refahını,
zootekni konularını, veteriner sağlık ve bitki koruma ürünlerini,
veteriner ve bitki sağlığı hizmetlerini, canlı hayvan ve ürünlerin
ülkeye giriş ve çıkış işlemlerini ve bu konulara ilişkin resmî
kontrolleri ve yaptırımları kapsar.

\(2) Kişisel tüketim amaçlı birincil üretim ile kişisel tüketim amacıyla
hazırlanan gıdalar bu Kanunun kapsamı dışındadır.

**Tanımlar **

**MADDE 3-** (1) Bu Kanunun uygulanmasında;

1\) Ahşap ambalaj malzemesi: Ambalaj destek malzemesi dâhil bir malın
korunması ya da taşınmasında kullanılan, kâğıt ürünleri hariç ahşap veya
ahşap ürünlerini,

2\) Alıkoyma: Canlı hayvan ve ürünler ile ilgili bir karar verilinceye
kadar, kontrol görevlisinin vereceği talimatlar doğrultusunda ürünlerin
işletmecisi tarafından depolanması ve sahibi tarafından hayvanların
muhafazası dâhil, hareketinin veya bunlara dokunulmasının kısıtlanması
veya engellenmesini,

3\) Bakanlık: Tarım ve Köyişleri Bakanlığını,

10560

 

4\) Balıkçılık ürünleri: Canlı çift kabuklu yumuşakçalar, canlı
denizkestaneleri, canlı gömlekliler ve canlı deniz karından bacaklıları
ve bütün deniz memelileri, sürüngenler ve kurbağalar dışında kalan,
doğadan veya yetiştiricilik yoluyla elde edilen, bütün deniz ve tatlı su
hayvanlarının yenilebilir tüm biçimlerini, kısımlarını ve ürünlerini,

5\) Birincil üretim: Kesimine kadar çiftlik hayvanlarının üretilmesi,
sağımı, bitkisel ürünlerin hasadı da dâhil olmak üzere birincil
ürünlerin üretilmesi, yetiştirilmesi, avlanma, balıkçılık ve yabanî
ürünlerin toplanmasını,

6\) Birincil ürünler: Topraktan ve hayvan yetiştiriciliğinden elde edilen
ürünler ile avlanma ve balıkçılık yoluyla elde edilen ürünler dâhil
birincil üretim ürünlerini,

7\) Bitki: Canlı bitkiler ile bunların derin dondurulmamış meyve ve
sebzeleri, yumrular, soğansılar, soğanlar ve rizomlar, kesme çiçekler,
yapraklı dallar, budama artığı yapraklar, yapraklar, bitki doku
kültürleri, canlı polen, göz, kalem ve çelik gibi canlılığını koruyan
belirli parçaları ile dikim amaçlı olan botanik tohumlarını,

8\) Bitki koruma ürünü: Kullanıcıya farklı formlarda sunulan, bitki ve
bitkisel ürünleri zararlı organizmalara karşı koruyan veya bu
organizmaların etkilerini önleyen, bitki besleme amaçlı olanlar dışında
bitki gelişimini etkileyen, koruyuculara ilişkin özel bir düzenleme
kapsamında bulunmayan ancak bitkisel ürünleri koruyucu olarak
kullanılan, bitki ve bitki kısımlarının istenmeyen gelişmelerini kontrol
eden veya önleyen, istenmeyen bitkileri yok eden, bir veya daha fazla
aktif maddeyi veya aktif madde, sinerji yaratan veya güvenilirliği
artıran maddeler gibi bileşenleri içeren preparatları,

9\) Bitki pasaportu: Bitki sağlığı ile ilgili bu Kanun ve diğer ilgili
mevzuat ile belirlenen bitki sağlığı standartlarının ve özel şartların
karşılandığını gösteren, çeşitli bitki ve bitkisel ürünler için standart
hâle getirilmiş, Bakanlıkça belirlenen usullere uygun olarak hazırlanan
ve Bakanlık veya Bakanlıkça yetkilendirilenler tarafından düzenlenen
resmî etiketi veya belirli ürünler için Bakanlıkça kabul edilen etiket
dışındaki işareti,

10\) Bitki sağlık sertifikası: Bitki ve bitkisel ürünlerin bu Kanunda
belirtilen bitki sağlığı şartlarına uygun olduğunu gösteren belgeyi,

11\) Bitkisel ürün: Bitkisel orijinli, işlem görmemiş veya basit bir
işlemden geçmiş, bitki tanımına girmeyen ürünleri,

12\) Bulaşan: Gıdaya kasten ilave edilmeyen ancak, gıdanın birincil
üretim aşaması dâhil üretimi, imalatı, işlenmesi, hazırlanması, işleme
tâbi tutulması, ambalajlanması, paketlenmesi, nakliyesi veya muhafazası
ya da çevresel bulaşma sonucu gıdada bulunan, hayvan tüyü, böcek parçası
gibi yabancı maddeler hariç olmak üzere her tür maddeyi,

13\) Çıkış: Malların Türkiye Gümrük Bölgesinden çıkışı ile ihracatı ve
geçici ihracatı,

14\) Çiftlik hayvanı: Et, süt, yumurta da dâhil olmak üzere gıda, deri,
kürk, yün, tüy veya diğer ürünlerin temini için veya işgücü amacıyla
insanlar tarafından yetiştirilen ve beslenen hayvanları,

15\) Damızlık: Irkına, tipine ve verimine özgü özellikleri gösteren
vasıflı ve belgeli hayvanları,

10561

 

16\) Denetim: Yem, gıda, hayvan refahı ve ıslahı, bitki ve hayvan sağlığı
ile ilgili faaliyetlerin bu Kanun hükümlerine uygunluğunun tespiti
amacıyla Bakanlık tarafından yapılan veya yaptırılan tüm işlemleri,

17\) Doğrulama: İnceleme yapılarak ve objektif bulgular dikkate alınarak
belirlenen şartların karşılanıp karşılanmadığının tespiti için yapılan
kontrolü,

18\) Don: At ve diğer memelilerde vücudu örten kıllara hâkim olan veya bu
kıllardan çoğunluğa yakın kısmının müşterek olarak gösterdiği rengi,

19\) Diğer maddeler: Bitki sağlığı açısından zararlı organizma taşıma
riski bulunan, bitki ve bitkisel ürünler dışında kalan maddeleri,

20\) Dikim: Bitkilerin büyümesi, üremesi ve çoğaltımını teminen bir
ortama yerleştirilmesi işlemini,

21\) Dikim amaçlı bitki: Dikili olan ve dikili olarak kalacak bitkiler
veya şaşırtma işlemi yapılacak bitkiler ile dikili olmayan fakat
sonrasında dikilecek olan bitkileri,

22\) Ev ve süs hayvanı: Sahiplerinin ya da sahipleri adına sorumluluğunu
almış kişilerin yanında bulunan, üçüncü bir şahsa satışı ya da
devredilmesi amaçlanmayan arılar, kabuklu hayvanlar ve kümes hayvanları
haricindeki omurgasızlar, amfibik hayvanlar, köpek, kedi, gelincik, süs
balıkları, sürüngen, kemirgen, evcil tavşan ve tüm kuşları,

23\) Faydalı organizma: Biyolojik evresinin herhangi bir dönemini zararlı
organizma üzerinde geçiren ve bu organizmanın popülasyonunu
sınırlayabilen parazitoit, parazit, predatör ve  patojenleri,

24\) Gıda: Doğrudan insan tüketimine sunulmayan canlı hayvanlar, yem,
hasat edilmemiş bitkiler, tedavi amaçlı kullanılan tıbbî ürünler,
kozmetikler, tütün ve tütün mamulleri, narkotik veya psikotropik
maddeler ile kalıntı ve bulaşanlar hariç, insanlar tarafından yenilen,
içilen veya yenilmesi, içilmesi beklenen işlenmiş, kısmen işlenmiş veya
işlenmemiş her türlü madde veya ürün, içki, sakız ile gıdanın üretimi,
hazırlanması veya muameleye tâbi tutulması sırasında kullanılan su veya
herhangi bir maddeyi,

25\) Gıda ile temas eden madde ve malzeme: Gıda maddeleri ile temasta
bulunan veya bulunmak üzere üretilen her türlü madde ve malzemeyi,

26\) Gıda işletmecisi: Kâr amaçlı olsun veya olmasın kamu kurum ve
kuruluşları ile gerçek veya tüzel kişiler tarafından gıdanın üretimi,
işlenmesi ve dağıtımının herhangi bir aşamasında kontrolü altında
yürütülen faaliyetlerin, mevzuat hükümlerine uygunluğundan sorumlu olan
gerçek veya tüzel kişiyi,

27\) Gıda kodeksi: Türk Gıda Kodeksini,

28\) Giriş: Malların Türkiye Gümrük Bölgesine ve serbest bölgelere
girişi, ithalatı ve transit rejimine tâbi tutulmasını,

29\) Gözetim: Herhangi bir gıda veya yem işletmesinin, işletmecisinin
veya bunların faaliyetlerinin dikkatli bir şekilde gözlemlenmesini,

30\) Gözetim bölgesi: Hastalık çevresinde, koruma bölgesini de içine
alacak biçimde, koruma bölgesi dışında hastalığın yayılmasını önlemek
için gerekli ön tedbirlerin uygulandığı ve hastalığın etkileyebileceği
tüm türlerin sağlık durumunun dikkatlice izlendiği bölgeyi,

10562

 

31\) Hayvan: Suda yaşayan hayvanlar, sürüngenler ve amfibik hayvanlar
dâhil omurgalı ve omurgasız canlıları,

32\) Hayvan sahibi: Hayvanların mülkiyet hakkını üzerinde bulunduran
gerçek veya tüzel kişiyi,

33\) Hayvansal ürün: İnsan tüketimine sunulan hayvansal gıda, hayvansal
yan ürün ve üreme ürünleri dâhil tüm hayvansal ürünleri,

34\) Hayvansal yan ürün: Yetiştiricilikte kullanılmayacak olan sperma,
ovum, embriyo dâhil, insanlar tarafından tüketimi amaçlanmayan hayvan
kökenli ürünler veya hayvanların bütün vücut veya parçaları ile
artıklarını,

35\) Hijyen: Tehlikenin kontrol altına alınması ve gıda ve yemlerin
kullanım amacı dikkate alınarak, insan ve hayvan tüketimine uygunluğunun
sağlanması için gerekli her türlü önlem ve koşulu,

36\) İstenmeyen etki: Bir veteriner sağlık veya bitki koruma ürününün,
etiket ve tanıtıcı bilgilerine uygun olarak kullanımı sonucu,
hayvanlarda, insanlarda, bitkilerde veya çevrede görülen zararlı
etkileri veya istenmeyen durumları,

37\) İthalat: Malların, serbest dolaşıma giriş rejimi, gümrük antrepo
rejimi, dâhilde işleme rejimi, gümrük kontrolü altında işleme rejimi ve
geçici ithalat rejimi prosedürlerine tâbi tutulmasını,

38\) İzleme: Bu Kanun kapsamındaki faaliyetlerin, bu Kanunla belirlenen
esaslara uygunluk durumu hakkında genel bir görüş edinmeye yönelik,
planlanmış bir dizi gözlem ve ölçümlerin yürütülmesini,

39\) İzlenebilirlik: Üretim, işleme ve dağıtımın tüm aşamaları boyunca
bitkisel ürünlerin, gıda ve yemin, gıdanın elde edildiği hayvanın veya
bitkinin gıda ve yemde bulunması amaçlanan veya beklenen bir maddenin
izinin sürülebilmesi ve takip edilebilmesini,

40\) Kalıntı: Bitki koruma ürünü kullanımı sonucu, bitki, bitkisel
ürünler ile yenilebilir hayvansal ürünlerin içinde, üzerinde veya
çevrede bulunan, metabolitler ile yıkımlanma veya reaksiyon sonucunda
oluşan ürünler dâhil bir ve birden fazla maddeyi veya hayvansal ürünlere
geçerek insan sağlığı üzerinde olumsuz etki yaratma ihtimali bulunan
farmakolojik etkili maddeler ve bunların metabolitleri veya diğer
maddelerini,

41\) Karantina: Hastalık veya zararlı organizmaların ülkeye girişini veya
ülke içinde yayılmasını önlemek amacıyla, hayvan, hayvansal ürün, bitki,
bitkisel ürün ve diğer maddeler ile bulaşma ihtimali bulunan madde ve
malzemelerin kontrol altına alınmasını,

42\) Kontrol görevlisi: Bakanlık tarafından resmî kontrol yetkisi verilen
kişiyi,

43\) Kordon: Hayvan hastalığı görülen alanın gözetim altında tutulması,
giriş ve çıkışların kontrol altına alınmasını,

44\) Koruma bölgesi: Hayvan hastalığının ve zararlı organizmanın
yayılmasını önlemek amacıyla hastalık görülen alanın çevresinde
oluşturulan ve gerektiğinde insan hareketlerinin kısıtlanması dâhil,
canlı hayvan, bitki, hayvansal ve bitkisel ürünlerin hareketlerinin
kısıtlandığı bölgeyi,

10563

 

45\) Korunmuş bölgeler: Bu Kanun kapsamında yer alan, bir veya birden
fazla bölgede yerleşik olan, bir veya birden fazla zararlı organizmanın
o bölge için endemik olmadığı, çevre koşulları söz konusu zararlı
organizmanın yerleşmesine uygun olmasına rağmen, o bölgede yerleşmemesi
 için  korunan  veya   bu  bölgelerde  bulunmalarına  rağmen
 eradikasyona  tâbi tutulan ve bu koşulların sağlandığı Bakanlıkça
belirlenen usul ve esaslara göre uygun sörvey sonuçları ile kanıtlanarak
tanınan, düzenli ve sistematik olarak izlenen, söz konusu organizmanın o
bölgede ortaya çıkması durumunda bildirimi zorunlu olan ve özel önlem
alınan bölgeleri,

46\) Numune alma: Ürünün, ortamdan alınanlar da dâhil üretim, işleme ve
dağıtım aşamalarına ve hayvan ve bitki sağlığına ilişkin her tür
maddenin mevzuata uygunluğunun doğrulanması amacıyla alınmasını,

47\) Onay: Bu Kanun kapsamında onayı zorunlu olan faaliyetler ve ürünler
için Bakanlıkça verilen izin veya ruhsatı,

48\) Özel tıbbî amaçlı diyet gıdalar: Belli beslenme uygulamaları için
hastaların diyetlerini düzenlemek amacıyla, özel olarak üretilmiş veya
formüle edilmiş ve tıbbî gözetim altında kullanılacak olan alışılmış
gıda maddelerini veya bu gıda maddelerinin içinde bulunan belirli besin
öğelerini veya metabolitlerini vücuda alma, sindirme, absorbe etme,
metabolize etme veya vücuttan atma kapasitesi sınırlı, zayıflamış veya
bozulmuş olan hastalar ya da diyet yönetimleri, yalnızca normal diyetin
modifikasyonu ile veya diğer gıdalarla ya da her ikisinin de birlikte
kullanımı ile sağlanmayan kişiler için hazırlanmış gıda maddelerini,

49\) Pedigri: Soy kütüğüne kayıt edilen damızlıklarla safkan atların
numara, isim, orijin, ırk, renk, eşkâl, cinsiyet, doğum tarihi, verim
kayıtları, yetiştirici ve sahibi ile hayvanın cetlerine ait bilgileri ve
verimlerini belirten belgeyi,

50\) Perakende: Ana dağıtım merkezleri, hazır yemek hizmeti, işyeri ve
kurum yemekhaneleri, restoranlar ve diğer benzeri gıda hizmetlerinin
sunulduğu yerler, dükkânlar, toptan satış yerleri, süpermarket dağıtım
merkezleri dâhil olmak üzere son tüketiciye satış ya da dağıtım
noktasında gıdanın işlenmesi veya muameleye tâbi tutulması veya
depolanmasını,

51\) Piyasaya arz: Bu Kanun kapsamındaki her türlü ürünün, bedelli veya
bedelsiz, piyasaya sunulmasını,

52\) Resmî kontrol: Bu Kanun kapsamındaki faaliyetlerin bu Kanun
hükümlerine uygunluğunun doğrulanması için, kontrol görevlilerinin,
verilen yetki çerçevesinde gerçekleştirdikleri izleme, gözetim, denetim,
muayene, karantina, numune alma, analiz ve benzeri kontrolleri,

53\) Resmî veteriner hekim: Bu Kanun kapsamında verilen görevleri
Bakanlık adına yapan Bakanlık personeli veteriner hekimi,

54\) Risk: Sağlık üzerinde olumsuz etki yaratma ihtimali bulunan tehlike
ile şiddeti arasındaki fonksiyonel ilişkiyi,

55\) Risk analizi: Risk değerlendirmesi, risk yönetimi ve risk iletişimi
olarak birbirleriyle bağlantılı üç bileşenden oluşan süreci,

56\) Risk değerlendirmesi: Bilimsel olarak tehlikenin tanımlanması,
tehlikenin niteliklerinin belirlenmesi, tehlikeye maruz kalmanın
değerlendirilmesi ve risk unsurlarının belirlenmesini kapsayan süreci,

10564

 

57\) Risk iletişimi: Risk analizi sürecinde risk değerlendiricileri, risk
yöneticileri ve diğer ilgili tarafların, tehlike, risk, riskle ilgili
faktörler ve riskin algılanmasına ilişkin bilgi ve görüşler ile risk
değerlendirmesi bulguları ve risk yönetimi kararlarının açıklamalarını
da kapsayan bilgi ve düşüncelerin paylaşımını,

58\) Risk yönetimi: Risk değerlendirmesi ve yasal faktörler göz önünde
tutularak ilgili taraflarla istişare ile uygun olabilecek kontrol
önlemlerine ilişkin alternatiflerin değerlendirilmesi, tercih edilmesi
ve uygulanması sürecini,

59\) Sağlık işareti: Sağlık işareti aranan ürünlerde resmî kontrollerin
yapıldığını belirten işareti,

60\) Sağlık koruma bandı: Dış ortama verilebilecek veya dış ortamdan
gelebilecek olumsuz etkileri önlemek amacıyla ayrılan bölgeyi veya
mesafeyi,

61\) Sınır kontrol noktası: Sınır gümrük kapılarında yer alan gümrüklü
yer ve sahalarda canlı hayvan ve hayvansal ürünler ile bitki ve bitkisel
ürünlerin ülkeye girişinde kontrollerinin yapıldığı yeri,

62\) Soy kütüğü: Pedigri düzenlemeye esas olacak bilgilerin düzenli
olarak toplandığı veri tabanını,

63\) Tağşiş: Bu Kanun kapsamındaki ürünlere temel özelliğini veren
öğelerin ve besin değerlerinin tamamının veya bir bölümünün mevzuata
aykırı olarak çıkarılmasını veya miktarının değiştirilmesini veya aynı
değeri taşımayan başka bir maddenin, o madde yerine aynı maddeymiş gibi
katılmasını,

64\) Taklit: Bu Kanun kapsamındaki ürünlerin, şekil, bileşim ve
nitelikleri itibarıyla yapısında bulunmayan özelliklere sahip gibi veya
başka bir ürünün aynısıymış gibi göstermeyi,

65\) Takviye edici gıdalar: Normal beslenmeyi takviye etmek amacıyla,
vitamin, mineral, protein, karbonhidrat, lif, yağ asidi, amino asit gibi
besin öğelerinin veya bunların dışında besleyici veya fizyolojik
etkileri bulunan bitki, bitkisel ve hayvansal kaynaklı maddeler,
biyoaktif maddeler ve benzeri maddelerin konsantre veya ekstraktlarının
tek başına veya karışımlarının, kapsül, tablet, pastil, tek kullanımlık
toz paket, sıvı ampul, damlalıklı şişe ve diğer benzeri sıvı veya toz
formlarda hazırlanarak günlük alım dozu belirlenmiş ürünleri,

66\) Tazminat: Tazminatlı hastalıklar ve zararlı organizmalar listesinde
yer alan hastalık ve zararlı organizmalar nedeniyle tazminat ödenmesine
karar verilen bitki ve hayvanlar ile zararlı organizma ve hastalığa
bağlı olarak imhasına karar verilen ürün ve ekipmanların imha ve
dezenfeksiyonu için ödenecek bedeli,

67\) Tehlike: Sağlık bakımından olumsuz etki yaratma potansiyeli bulunan,
gıda ve yemdeki biyolojik, kimyasal veya fiziksel etmenler ile gıda ve
yemin durumu,

68\) Tetkik: Faaliyetlerin ve ilgili sonuçların, planlanan düzenlemelere
ve bu düzenlemelerin amaçlara ulaşmak için uygun olup olmadıklarını ve
bu düzenlemelerin etkin bir şekilde uygulamaya konulup konulmadıklarını
belirlemek için yapılan sistematik ve tarafsız incelemeyi,

69\) Tıbbî olmayan veteriner sağlık ürünleri: Hayvana uygulanmak ya da
hayvan için kullanılmak amacıyla tüm üretim aşamalarından geçerek
kullanıma hazır hâle getirilmiş ilaç niteliğinde olmayan ürünleri,

10565

 

70\) Transit: Serbest dolaşımda bulunmayan canlı hayvan ve ürünlerin
Türkiye Gümrük Bölgesi üzerinden geçerek yabancı bir ülkeden yabancı bir
ülkeye, yabancı bir ülkeden Türkiye’ye, Türkiye’den yabancı bir ülkeye,
bir iç gümrükten diğer bir iç gümrüğe sevkini,

71\) Üreme ürünleri: Hayvanların üremesinde kullanılan sperma, ovum,
embriyo ve kuluçkalık yumurtayı,

72\) Üretim, işleme ve dağıtımın aşamaları: İthalat ve birincil üretim
dahil, ürünün üretim, işleme, depolama, nakliye, nihai tüketiciye satışı
veya arzını içeren herhangi bir aşamayı,

73\) Ürün: Bitki, bitkisel ürün, gıda, gıda ile temas eden madde ve
malzemeler, yem, hayvansal ürün, veteriner sağlık ürünü, bitki koruma
ürünü ile ziraî mücadele alet ve makineleri ile ahşap ambalaj
malzemesini,

74\) Veteriner biyolojik ürünleri: Hayvanlarda aktif veya pasif
bağışıklık oluşturmak, bağışıklığın seviyesini ölçmek veya hastalık
teşhisi için hazırlanmış aşı, serum gibi ürünler ile teşhis kitlerini,

75\) Veteriner ecza deposu: Sadece veteriner sağlık ürünlerinin toptan
satışının yapıldığı, eczacı veya veteriner hekim sorumluluğunda faaliyet
gösteren ecza depolarını,

76\) Veteriner sağlık sertifikası: Hayvan ve hayvansal ürünlerin bu
Kanunda belirlenen sağlık şartlarına uygun olduğunu gösteren, resmi
veteriner hekim tarafından düzenlenen belgeyi,

77\) Veteriner sağlık ürünleri: Veteriner tıbbî ürünleri ve tıbbî olmayan
veteriner ürünlerini,

78\) Veteriner tıbbî ürünleri: Hayvana uygulanmak ya da hayvan için
kullanılmak amacıyla tüm üretim aşamalarından geçerek kullanıma hazır
hâle getirilmiş etkin madde ihtiva eden ürünleri ve veteriner biyolojik
ürünleri,

79\) Yem: Hayvanların ağız yoluyla beslenmesi amacıyla kullanılan
işlenmiş, kısmen işlenmiş veya işlenmemiş, yem katkı maddeleri dâhil her
tür madde veya ürünü,

80\) Yem işletmecisi: Kendi işletmesindeki hayvanlar için yemlerin
üretimi, işlenmesi ve depolanması dâhil, kâr amaçlı olsun veya olmasın
kamu kurum ve kuruluşları ile gerçek veya tüzel kişiler tarafından yemin
üretimi, ithalatı, ihracatı, işlenmesi, depolanması, nakliyesi ve
pazarlanması ile ilgili kontrolü altında yürütülen faaliyetlerin mevzuat
hükümlerine uygunluğundan sorumlu olan gerçek veya tüzel kişiyi,

81\) Yetkilendirilmiş veteriner hekim: Bakanlıkta görevli veteriner
hekimler dışında, verilecek resmî görevleri yürütmek üzere Bakanlık
tarafından yetki verilen veteriner hekimi,

82\) Zararlı organizma: Bitki veya bitkisel ürünlere zarar veren bitki,
hayvan veya patojenik ajanların tür, streyn veya biyotiplerini,

83\) Ziraî mücadele alet ve makineleri: Bitki koruma ürünlerinin
uygulanmasında kullanılacak her türlü alet, araç-gereç, makine, cihaz,
ekipman ile bunların aksam, parça ve teferruatını,

84\) Zootekni: Hayvanların yetiştirilmesi, ıslahı, bakımı ve beslenmesi,
üreme ve çoğalması ve belgelendirme ile ilgili uygulamaları,

ifade eder.

 

10566

 

**İKİNCİ KISIM**

**Hayvan Sağlığı, Hayvan Refahı ve Zootekni**

** **

**BİRİNCİ BÖLÜM**

**Bulaşıcı Hayvan Hastalıklarının Kontrolü ve Yükümlülükler, Hayvan
Hastalık **

**Tazminatı ve İnsanlar Tarafından Tüketilmesi Amaçlanmayan **

**Hayvansal Yan Ürünler **

**Bulaşıcı hayvan hastalıklarının kontrolü ve yükümlülükler**

**MADDE 4-** (1) Bulaşıcı hayvan hastalıklarının kontrolünde aşağıdaki
esaslar uygulanır:

a\) Bakanlık, ihbarı mecburî bir hastalığın varlığı veya şüphesi ya da
yeni bir salgın durumunda, inceleme yapmak, teşhis etmek, gerekli
kontrol ve koruma tedbirlerini almakla yükümlüdür.

b\) Bakanlık, ihbarı mecburî bir hastalığın ortaya çıkması veya ortaya
çıkma şüphesinin varlığı hâlinde, koruma ve gözetim bölgelerinin
oluşturulması, hastalığın araştırılması ve hastalığın yayılmasının
önlenmesi için gerekli kontrol, numune alma, teşhis ve diğer
incelemeleri yapmaya, aşılama, hayvanların izole edilmesi veya itlaf ve
imha edilmesi, hayvanların veya insanların hareketlerinin kısıtlanması
veya yasaklanması amacıyla kordon konulması, suni tohumlama ve ıslah
çalışmalarının durdurulması, hastalığın yayılmasına sebep olabilecek
hayvansal ürün, yem, alet, ekipman ve bunun gibi bulaşık materyalin
imhası da dâhil her türlü tedbiri almaya yetkilidir.

c\) Bakanlık, (b) bendinde belirtilen tedbirlerin uygulanabilmesi için
her türlü acil eylem planlarının hazırlanmasını ve uygulanmasını sağlar.

ç) İhbarı mecburî hayvan hastalıkları Bakanlıkça, tazminatlı hayvan
hastalıkları ve tazminat oranları Bakanlığın teklifi üzerine Bakanlar
Kurulu tarafından belirlenir.

d\) Bakanlık, yabancı bir ülkede hastalık çıkması durumunda, hastalığın
türüne göre bu ülkenin tamamından veya belirli bir bölgesinden, canlı
hayvanlar ile hayvansal ürünlerin ülkeye girişine ve transit geçişine
tamamen veya kısmen sınırlama ve yasak getirebilir. Yasağın kapsamı,
hastalığın seyrine göre daraltılabilir veya genişletilebilir.

\(2) Bakanlık, hayvan hastalıkları ile ilgili ulusal veya bölgesel
düzeyde kontrol ve eradikasyon programı uygular veya uygulatır.

\(3) Bakanlık, hayvan hastalıkları bildirim sistemini kurar ve sistemin
işletilmesini sağlar.

 (4) Bakanlık, bazı hayvan türleri için özel izole bölgeler
oluşturabilir, oluşturulan izole bölgelere bazı hayvan türlerinin
girişine ve yetiştirilmesine yasaklama veya kısıtlama getirebilir.

\(5) Bakanlık, Sağlık Bakanlığı ve konu ile ilgili diğer kurum ve
kuruluşlar, işbirliği içerisinde, insan ve hayvan sağlığını korumak
amacıyla, belirlenen zoonoz hastalık ve zoonotik etkenler ile
antimikrobiyal direncin izlenmesi veya gıda yoluyla bulaşan zoonoz
hastalıkların araştırılması için epidemiyolojik incelemeler yapılmasını,
izleme planlarının hazırlanmasını ve uygulanmasını sağlar.

\(6) Bir yerde bulaşıcı hayvan hastalığı ya da sebebi belli olmayan
hayvan ölümlerinden haberdar olan ilgililer, durumu Bakanlığa ihbar
etmekle yükümlüdür.

10567

 

\(7) Canlı hayvan ve hayvansal ürünlerin sahipleri, ithalatçıları,
nakliyecileri ve satıcıları, Bakanlık tarafından istenen kayıtları
tutmak, istendiğinde her türlü bilgi ve belgeyi vermek, kontrol ve
denetim sırasında her türlü kolaylığı göstermekle yükümlüdür.

\(8) İl özel idareleri ve belediyeler, hayvan hastalıkları ile mücadele
ve kontrollerde Bakanlığa yardımcı olmakla yükümlüdür.

\(9) Bu maddenin uygulanması ile ilgili usul ve esaslar Bakanlıkça
çıkarılacak yönetmelikle belirlenir.

**Hayvan hastalık tazminatı **

**MADDE 5-** (1) Hayvanlarda herhangi bir tazminatlı hastalık tespit
edilmesi sonucu resmî veteriner hekim veya yetkilendirilmiş veteriner
hekim gözetiminde mecburî kesime tâbi tutulan veya itlaf edilen
hayvanlar ile mezbahalarda tespit edilen tazminatlı hastalık nedeniyle
imha edilen hayvanların bedelleri Bakanlar Kurulu tarafından belirlenen
oranlarda, hastalık nedeniyle imha edilen hayvansal ürünlerin, yem,
madde ve malzemelerin bedelleri ile imha, nakliye ve dezenfeksiyon
masrafları Bakanlık tarafından sahiplerine tazminat olarak ödenir.
Bakanlık her yıl, bütçe imkânları, hastalıklarla ilgili bilimsel veriler
ile eradikasyon ve kontrol programlarına göre, tazminatlı hastalıklardan
hangilerine tazminat ödemesi yapacağını, ödeme yapılacak yerleri ve
uygulama zamanını belirler.

\(2) İhbarı mecburî bir hastalığa karşı koruma sağlamak amacıyla, resmî
veteriner hekim veya sorumluluğundaki yardımcı sağlık personeli ile
yetkilendirilmiş veteriner hekim tarafından yapılan aşı ve serum
uygulaması nedeniyle öldüğü resmî veteriner hekim raporu ile tespit
edilen hayvanların bedelleri hayvan sahiplerine tazminat olarak ödenir.

\(3) Sahipleri tarafından hasta oldukları Bakanlıkça belirlenen usullere
göre bildirilmeyen veya hasta olduğu bilinerek satın alındığı tespit
edilen hayvanlar, Bakanlıkça belirlenen belgeler bulunmaksızın
nakledilen hayvanlar, Bakanlıkça uygulanması istenen test, tedavi ve
aşıları yaptırılmayan hayvanlar ile kamu kurum ve kuruluşlarına ait
hayvanlar için tazminat ödenmez.

\(4) Tazminatlar, işletmenin bulunduğu mahallin rayiç bedelleri dikkate
alınarak yerel kıymet takdir  komisyonu  tarafından  belirlenir. Yerel
kıymet takdir komisyonu,  bir Bakanlık temsilcisi, mahallin mülkî idare
amirinin belirlediği bir üye ile hayvan sahibinin konuyla ilgili sivil
toplum kuruluşları temsilcileri arasından seçeceği bir üye olmak üzere
üç kişiden oluşur.

\(5) Bu maddenin uygulanması ile ilgili usul ve esaslar Bakanlıkça
çıkarılacak yönetmelikle belirlenir. Tazminatların ödenmesine ilişkin
usul ve esasların belirlenmesinde Maliye Bakanlığının görüşü alınır.

**İnsanlar tarafından tüketilmesi amaçlanmayan hayvansal yan ürünler**

**MADDE 6-** (1) İnsanlar tarafından tüketilmesi amaçlanmayan hayvansal
yan ürünlerin toplanması, taşınması, depolanması, muamele edilmesi,
işlenmesi, imha edilmesi, piyasaya arz edilmesi, ithal veya ihraç
edilmesi, transit taşınması ve kullanılması aşamalarında, insan ve
hayvan sağlığına yönelik tehdit ve çevresel zararların önlenmesine
ilişkin tedbirler Bakanlıkça ve mevzuatı gereği bu hususta yetki ve
sorumlulukları bulunan Sağlık Bakanlığı, Çevre ve Orman Bakanlığı ve
İçişleri Bakanlığınca alınır.

\(2) İnsanlar tarafından tüketilmesi amaçlanmayan hayvansal yan ürünlerin
depolanması, muamele edilmesi, işlenmesi ve bertaraf edilmesi yalnızca
Bakanlık tarafından onay verilen işletmelerde yapılır.

10568

 

\(3) Bu maddenin uygulanması ile ilgili usul ve esaslar Bakanlıkça
çıkarılacak yönetmelikle belirlenir.

**İKİNCİ BÖLÜM**

**Hayvanların Tanımlanması ve Kayıt Altına Alınması, Canlı Hayvanlar ve
**

**Hayvansal Ürünlerin Sevkleri ile Hayvan Satış Yerleri ve **

**Satışa İlişkin Sağlık Koşulları **

**Hayvanların tanımlanması ve kayıt altına alınması**

**MADDE 7-** (1) Hayvan sahipleri ya da hayvan sahibi adına bakıcısı,
Bakanlık tarafından tanımlatılması istenen hayvanları tanımlatmak, bu
hayvanlarının ve işletmelerinin kayıtlarını yaptırmak, işletmelerine
giren veya işletmelerinden çıkan, yeni doğan, ölen veya kesilen
hayvanları Bakanlığa bildirmek ve bunlara ilişkin kayıtları muhafaza
etmekle yükümlüdür.

\(2) Hayvanların tanımlanmasında kullanılan kulak küpesi, mikroçip ve
benzeri tanımlama araçlarının bedelleri ile Bakanlıkça belirlenen
uygulama ücreti hayvan sahipleri veya bakıcıları tarafından
uygulayıcılara ödenir.

\(3) Bu maddenin uygulanması ile ilgili usul ve esaslar Bakanlıkça
çıkarılacak yönetmelikle belirlenir.

**Canlı hayvanlar ve hayvansal ürünlerin sevkleri ile hayvan satış
yerleri ve satışa ilişkin sağlık koşulları**

**MADDE 8-** (1) Canlı hayvan ve hayvansal ürünlerin sevklerine ilişkin
hususlar ile canlı hayvan ticareti yapanlar, nakliyeciler ve nakil ile
ilgili şartlar ve bunlara ilişkin işlemler Bakanlıkça belirlenir. Bu
hususlarla ilgili Bakanlıkça belirlenen şartlara uyulması zorunludur.

 (2) Hayvancılık işletmelerinden doğrudan yapılan satışlar hariç
hayvanların alım ve satımları, ruhsatlı hayvan pazarı, borsalar ve
Bakanlıktan izinli hayvan panayırlarında, ev ve süs hayvanlarının alım
ve satımları ise, ruhsatlı ev ve süs hayvanı satış yerlerinde yapılır.

\(3) Hayvan satış yerleri ve satışa ilişkin sağlık koşulları ile
kurbanlık hayvan satış yerlerine ilişkin hususlar Bakanlıkça belirlenir.

\(4) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**ÜÇÜNCÜ BÖLÜM**

**Hayvan Refahı ve Zootekni **

**Hayvan refahı **

**MADDE 9-** (1) Hayvan sahipleri veya bakımından sorumlu kişiler,
hayvan refahının sağlanması amacıyla, hayvanların barınma, bakım,
beslenme, sağlık ve diğer ihtiyaçlarını karşılamak, sorumluluklarındaki
hayvanların insan, hayvan ve çevre sağlığı üzerinde oluşturabilecekleri
olumsuz etkilere karşı gerekli önlemleri almakla yükümlüdür.

\(2) Hayvanların kesimi ve hastalık kontrolü amacıyla itlafı, hayvanlarda
heyecan, acı ve ıstırap oluşturmadan, uygun araçlar kullanılarak yerine
getirilir.

\(3) Hayvanlara ötenazi yapmak yasaktır. Ancak,

a\) Hayvanlara acı ve ıstırap çektiren veya iyileşme durumu bulunmayan
hastalık durumlarında,

10569

b\) Akut bulaşıcı bir hayvan hastalığının önlenmesi ya da eradikasyonu
amacıyla veya insan sağlığı için risk oluşturan durumlarda,

c\) Davranışları insan ve hayvanların hayatı ve sağlığı için tehlike
teşkil eden ve olumsuz davranışları kontrol edilemeyen durumlarda,

veteriner hekim tarafından ötenazi yapılmasına karar verilebilir.
Ötenazi işlemi veteriner hekim tarafından veya veteriner hekim
gözetiminde yapılır.

\(4) Hayvanların barınma, nakil, kesim öncesi ve kesimi sırasındaki
hayvan refahı esasları Bakanlıkça belirlenir. Hayvan kesimlerinin
Bakanlıktan onaylı kesim yerlerinde yapılması zorunludur.

\(5) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Zootekni**

**MADDE 10-** (1) Bakanlık, hayvan ıslahı, hayvan gen kaynaklarının
korunması, geliştirilmesi, damızlık amaçlı hayvanların yetiştirilmesi,
kayıt altına alınması, ön soy kütüğü ve soy kütüklerinin oluşturulması
ve belgelendirilmesi gibi zootekni konularında düzenleme yapmaya, hayvan
yarışları düzenlemeye, yurt içinde ve yurt dışında düzenlenen hayvan
yarışları üzerine yurt içinden ve yurt dışından müşterek bahis kabul
etmeye yetkilidir.

\(2) Damızlık hayvan yetiştiricileri, damızlık hayvanlar ile ilgili
Bakanlıkça talep edilen kayıtları tutmak ve istenildiğinde Bakanlığa
bildirmek zorundadır.

 (3) Hayvanların üremesinde kullanılan sperma, ovum, embriyo, damızlık
yumurta, ipek böceği tohumu, larva ve oğul gibi ürünleri üretenler,
depolayanlar ve dağıtanlar Bakanlıktan izin almak zorundadır. Üreme
ürünlerinin uygulanmasına ilişkin esaslar Bakanlıkça belirlenir.

\(4) Bakanlık, damızlık hayvanların ve üreme ürünlerinin genetik
özelliklerinin değerlendirilmesi, performanslarının izlenmesi ve sağlık
şartları ile ilgili usul ve esasları belirler.

\(5) Bakanlık, hayvan gen kaynaklarının korunmasına yönelik tedbirleri
alır, uygular veya uygulatır.

\(6) Gerçek veya tüzel kişiler, hayvan gen kaynaklarının korunması,
ıslahı, geliştirilmesi, yaygınlaştırılması ve pazarlama amacına yönelik
özel hukuk hükümlerine tabi birlikler şeklinde organizasyonlar
kurabilir. Bu organizasyonlar, 24/4/1969 tarihli ve 1163 sayılı
Kooperatifler Kanununa göre kurulan kooperatiflere sağlanan her türlü
vergi ve harç muafiyetinden aynı koşullarla yararlanır. Bakanlık, hayvan
gen kaynaklarının korunması, ıslahı, geliştirilmesi, yaygınlaştırılması
ve belgelendirme gibi konularda bu organizasyonlarla işbirliği yapabilir
ve bunların bu Kanun kapsamındaki faaliyetlerini kontrol eder.
Birlikler; merkez birliği şeklinde örgütlenebilir ve ihtiyaç duyduğu
yerlerde şube açabilir, asli görevlerini yürütmek üzere teknik ve sağlık
personeli çalıştırabilir. Bakanlık; birliklere teknik hizmetler, sağlık
hizmetleri ve eğitim konusunda gerektiğinde aynî ve nakdî destek
verebilir, birliklerin personel ve tesislerinden yararlanma talebinde
bulunabilir.

\(7) Bakanlık, hayvan ırklarının tescili ile ilgili iş ve işlemleri
belirler ve yürütür. Tescil edilen hayvanların sınaî mülkiyet hakları
bunları tescil ettiren gerçek ve tüzel kişilere veya onların kanunî
temsilcilerine aittir.

10570

 

\(8) Damızlık, yarış ve gösteri amaçlı hayvanların belgelendirilmesi
zorunludur. Belgelen-dirmeye ilişkin esaslar, iş ve işlemler ile belge
modelleri Bakanlıkça belirlenir. Yarış ve gösteri belgesi bulunmayan
hayvanlar yarışlara katılamaz ve gösteri amaçlı kullanılamaz.

\(9) Damızlık belgesi ve soy kütüğü kaydı bulunan ve yetiştirmede
kullanılan hayvanlar damızlık özelliğini sürdürdüğü sürece amacı dışında
kullanılamaz. Bu hayvanlar gerektiğinde kurulan komisyon marifetiyle
bedeli ödenmek üzere Bakanlıkça satın alınır.

\(10) Gebe olarak ithal edilen safkan kısraklardan doğan tayların soy
kütüğüne kaydı için, gebe kısrağın kendi ırkından bir aygırla
tohumlandığını gösteren menşe ülke yetkili makamlarınca verilmiş bir
aşım sertifikası istenir. Safkan olmayan atlar, soy kütüğüne kayıt
edilmemiş safkan Arap ve İngiliz ana ve babadan doğan taylar, kendi
ırkının özelliklerini göstermeyeceği anlaşılan iyi gelişmemiş ve safkan
özelliklerinden önemli sapma gösteren taylar ile Bakanlıkça belirlenen
diğer özellikler ve şartları taşımayan taylar soy kütüğüne kayıt edilmez
ve bunlara pedigri verilmez.

\(11) Soy kütüğüne kayıt edilip damızlık belgesi ya da pedigrisi verilen
atların, lüzum görüldüğünde  Bakanlıkça  görevlendirilen  uzman 
heyetçe  kan grubu ve/veya DNA testleri ile ana-baba doğrulaması ve
morfolojik yönden muayeneleri yapılabilir. Test ve muayeneler
neticesinde, safkan  olmadıkları  tespit  edilenlerin ve yavrularının
 soy  kütüğü  kayıtları  iptal edilir ve pedigrileri geri alınır. Bu
hayvanlardan doğacak yavrulara damızlık belgesi ya da pedigri verilmez.

\(12) Türkiye soy kütüklerine kayıtlı ve pedigrili safkan Arap veya
İngiliz ana ve babadan Türkiye’de doğan kendi ırk vasıflarını haiz
tayların, doğum gününden itibaren üç ay içinde, yabancı ülkelerden ithal
edilen safkan Arap ve safkan İngiliz atların gümrük girişlerinden
itibaren iki ay içinde soy kütüğüne kaydedilmesi, Bakanlığa müracaat
edilerek, Bakanlıkça belirlenen evraklarının teslimi ve muayene
ettirilmesi şarttır.

\(13) Soy kütüğüne kayıtlı atların sahip değişiklikleri bir ay, don
değişiklikleri oniki ay içinde ilgili makamlara bildirilerek
pedigrilerine işletilir. Ölen atların pedigrilerinin, sahipleri
tarafından iki ay içinde Bakanlığa iade edilmesi zorunludur.

\(14) Hayvan sahibinin, ölen hayvanına ait damızlık belgesini ölüm
tarihinden itibaren iki ay içinde iade etmesi ve hayvanın başka bir
şahsa satılması hâlinde satış tarihinden itibaren bir ay içinde alıcı
tarafından değişikliğin soy kütüğüne ve pedigrisine işletilmesi
zorunludur.

\(15) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**DÖRDÜNCÜ BÖLÜM**

**Veteriner Hizmetleri ile İlgili Faaliyet Onayları**

**Veteriner hizmetleri ile ilgili faaliyet onayları**

**MADDE 11-** (1) Bu Kanun kapsamında faaliyet gösteren muayenehane,
klinik, poliklinik, hayvan hastanesi, ev ve süs hayvanı satış yerleri,
hayvan eğitim ve barınma yerleri, otel hizmeti veren hayvan bakımevleri,
hayvan pazar ve borsaları, damızlık kümes ve kuluçkahaneler, hayvan
hastalıkları teşhis, analiz ve üretim laboratuvarları ile deney hayvanı
üretici ve tedarikçileri Bakanlıktan onay almak ve istenen kayıtları
tutmakla yükümlüdür.

10571

 

\(2) Birinci fıkra kapsamındaki muayenehane, klinik ve polikliniklerin
açılması için yalnızca veteriner hekimlere onay verilir.

\(3) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

  

**ÜÇÜNCÜ KISIM**

**Veteriner Sağlık Ürünleri**

** **

**BİRİNCİ BÖLÜM**

**Veteriner Sağlık Ürünlerinin Onayı, Üretimi ve Sahibinin **

**Sorumlulukları, Toptan ve Perakende Satışı, **

**Tanıtımı ve Uygulanması**

**Veteriner sağlık ürünlerinin onayı, üretimi ve sahibinin
sorumlulukları **

**MADDE 12-** (1) Veteriner sağlık ürünlerinin üretimi, ithalatı,
ihracatı, kullanımı, ambalajlanması, etiketlenmesi, tanıtımı, nakliyesi,
depolanması, reçeteli ya da reçetesiz satışı, onayı, kontrolü ve
teminine ilişkin işlemler Bakanlık tarafından belirlenir.

\(2) Veteriner tıbbî ürünlerinin üretimi, ithalatı, ihracatı ve piyasaya
arzı için Bakanlıktan onay alınması zorunludur. Onaya ilişkin bilgilerin
gizliliği esastır.

\(3) Veteriner sağlık ürünlerinin onayını, kimyager, kimya mühendisi,
eczacı veya veteriner hekim olan gerçek kişiler veya bu kişilerden
birini istihdam eden tüzel kişiler alabilir. Bunlardan, veteriner
biyolojik ürünlerin onayını, sadece veteriner hekimler ve veteriner
hekim istihdam eden tüzel kişiler alabilir.

\(4) Bakanlık, insan, hayvan ve çevreye olan olumsuz etkileri sebebiyle,
bazı maddelerin veteriner sağlık ürünleri üretiminde kullanılmalarını
veya hayvanlara uygulanmalarını tamamen veya kısmen yasaklayabilir,
kısıtlayabilir ya da kullanımını belirli esaslara bağlayabilir.

\(5) Orijinal veteriner tıbbî ürünlerinin ilk onayı tarihinde belirlenen
geçerlilik süresi dolmadan veya hak sahibinden izin alınmadan jenerik
veteriner tıbbî ürünler piyasaya arz edilemez.

\(6) Bakanlık, hayvan sağlığını tehdit eden bir hastalığın ortaya çıkması
durumunda, bu hastalığa karşı kullanılan onaylı veteriner tıbbî ürünleri
bulunmadığında veya ihtiyacın karşılanamadığı durumlarda, uygun gördüğü
tıbbî ürünlerin kullanımına geçici olarak izin verebilir.

\(7) Veteriner tıbbî ürünlerinin üretimi, onay verilen üretim yerlerinde,
onaya esas şartlara ve farmasötik şekil ve yöntemlere göre yapılır.
Ancak, Sağlık Bakanlığından onaylı üretim yerlerinde, Bakanlığa
bildirimde bulunmak şartıyla, verilen onay doğrultusunda veteriner
biyolojik ürünler hariç veteriner tıbbî ürün üretimi yapılabilir.

\(8) Veteriner sağlık ürünleri, veteriner hekimler, eczacılar, kimya
mühendisleri veya kimyagerlerin sorumluluğunda üretilir. Bu ürünlerin
kalite kontrolü, Bakanlık tarafından uygun görülen laboratuvarlarda bu
fıkrada belirtilen meslek mensupları tarafından yapılır. Veteriner
biyolojik ürünlerin üretim ve kalite kontrolleri ile veteriner sağlık
ürünlerinin etkinlik ve güvenlik değerlendirme çalışmaları veteriner
hekimler tarafından yapılır.

10572

 

\(9) Veteriner biyolojik ürün üretilen yerlerde, sağlık koruma bandı
uygulanır.

 (10) Bakanlıkça, üretim koşullarına ve onaya esas dosyasındaki ürün
standartlarına uymadığı tespit edilen veteriner tıbbî ürünleri hatalı
kabul edilir. Hatalı veya son kullanma tarihi geçen veteriner tıbbî
ürünlerin piyasaya arz edilmesi ve kullanımı yasaktır. Piyasaya arz
edilmiş, hatalı veteriner tıbbî ürünleri, onay sahipleri tarafından
piyasadan toplanmak zorundadır. Hatası giderilemeyecek ürünler, masrafı
sahibine ait olmak üzere derhal imha ettirilir. Veteriner biyolojik
ürünler dışındaki hatalı veteriner tıbbî ürünlerin, hatası
giderilebildiği takdirde, piyasaya yeniden arzına izin verilebilir.

\(11) Onay koşullarının değişmesi, ürünün beklenen etkiyi göstermemesi
veya istenmeyen etkilerin görülmesi, onaya esas formül ve
spesifikasyonlarına uyulmaması gibi hususların tespiti hâlinde,
veteriner tıbbî ürünlerinin onayı askıya alınabilir veya iptal
edilebilir.

\(12) Veteriner tıbbî ürün onay sahibi, ürününün etkin, güvenilir ve
öngörülen kalitede olması ile uygun şartlarla dağıtımından sorumludur.
Onay verilmiş veteriner tıbbî ürünün kullanımında istenmeyen etkilerinin
ortaya çıkması durumunda, onay sahibinin sorumluluğu ortadan kalkmaz.

\(13) Veteriner tıbbî ürün onay sahibi, belirlenen kayıtları tutmak, her
türlü değişikliği bildirmek, talep edilen bilgi ve belgeyi zamanında
Bakanlığa vermek zorundadır.

\(14) İthal edilecek veteriner tıbbî ürünlere ilişkin şartlar Bakanlıkça
belirlenir.

\(15) Yurt dışından bağışlanan veya araştırma, test ve onay işlemlerinde
kullanılacak veteriner sağlık ürünleri ve ham maddelerinin yurda
girişine ilişkin şartlar Bakanlıkça belirlenir. Bu ürünler hiç bir
şekilde ticarete konu olamaz.

\(16) Ülkemizdeki hayvanlara uygulanmak üzere ithal edilecek veteriner
biyolojik ürünlerdeki suşlar, ülkemizde bulunan hastalık yapan antijenik
suşlarla uyumlu olmak zorundadır.

\(17) Tıbbî olmayan veteriner sağlık ürünlerinin üretimi, ithalatı,
ihracatı, kullanımı, ambalajlanması, etiketlenmesi, tanıtıcı bilgileri,
tanıtımı, depolanması, piyasaya arzı, reçeteli ya da reçetesiz satışı ve
kontrolü Bakanlıkça belirlenir.

\(18) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Veteriner tıbbî ürünlerinin toptan ve perakende satışı, tanıtımı **

**MADDE 13-** (1) Veteriner biyolojik ürünler dışındaki veteriner tıbbî
ürünlerinin toptan satışı, ecza depoları veya veteriner ecza depoları
kanalıyla, perakende satışları ise eczaneler, veteriner muayenehane,
klinik, poliklinik ve hayvan hastaneleri kanalıyla yapılır. Ancak,
Bakanlıkça izin verilmiş süs kuşları ile akvaryum ve egzotik süs
hayvanlarını satan işyerlerinde, veteriner biyolojik ürünler dışındaki
sadece bu hayvanlara mahsus olan veteriner tıbbî ürünler satılabilir.
Veteriner biyolojik ürünlerin satışına ilişkin hususlar Bakanlıkça
belirlenir.

\(2) Veteriner tıbbî ürünlerini depolayanlar, toptan ve perakende
ticaretini yapanlar, alış ve satış ile ilgili kayıtları tutmak,
Bakanlığın belirlediği uygun şartlarda muhafaza etmek ve denetimlerde
her türlü kolaylığı göstermek zorundadır.

10573

 

\(3) Psikotropik ve narkotik veteriner tıbbî ürünleri, bu Kanun
hükümlerine ilave olarak uyuşturucularla ilgili özel kanunlara da
tâbidir. Bu ürünler sadece klinisyen veteriner hekimlere, veteriner
fakültelerinin ilgili birimlerine satılabilir, sadece veteriner hekimler
tarafından uygulanır ve Bakanlığın izni olmadıkça devredilemez ve
satılamaz. Bu ürünler için azaltılmış olsa dahi tanıtım numunesi
hazırlanamaz.

\(4) Veteriner sağlık ürünlerinin tanıtımına ilişkin düzenlemeler
Bakanlıkça belirlenir. Ancak, psikotropik ve narkotik etkili veteriner
tıbbî ürünlerinin kitlesel iletişim vasıtalarıyla hatırlatıcı ya da
bilgilendirici tanıtımı yapılamaz.

\(5) Veteriner sağlık ürünlerinin ambalajında satış fiyatının
belirtilmesi zorunludur. Bakanlık, ülke ihtiyaçları, piyasa koşulları,
kamu yararı ve hizmetin gereklerini dikkate alarak gerektiğinde satış
fiyatlarını belirleyebilir.

\(6) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Veteriner tıbbî ürünlerin uygulanması **

**MADDE 14-** (1) Veteriner hekim, uygulayacağı veya tavsiye edeceği,
reçeteye tâbi veteriner tıbbî ürünler ve terkipler için, reçete
düzenlemek, belirlenen kayıtları tutmak ve talep edildiğinde Bakanlığa
sunmak zorundadır.

\(2) Veteriner tıbbî ürünler, kullanıma arz edilen hâliyle, etiket ve
prospektüs bilgilerine göre uygulanır. Buna aykırı uygulamalarda
sorumluluk, uygulayana ve uygulanmasına izin verene aittir.

\(3) Veteriner biyolojik ürünleri, veteriner hekim veya yardımcı sağlık
personeli tarafından uygulanır. Bakanlığın programlı veya projeli
çalışmaları için uygulayıcılara, hayvan sahipleri tarafından Bakanlıkça
belirlenen uygulama ücreti ödenir.

\(4) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

 

**DÖRDÜNCÜ KISIM**

**Bitki Sağlığı **

** **

**BİRİNCİ BÖLÜM**

**Zararlı Organizmaların Kontrolü ve Yükümlülükler, **

**Bitki Hastalık ve Zararlıları Tazminatı, **

**Kayıt ve Bitki Pasaportu**

**Zararlı organizmaların kontrolü ve yükümlülükler **

**MADDE 15-** (1) Bitki ve bitkisel ürünlerde zarar yapan organizmaların
yurt içine girişi veya yurt içinde yayılmasını engellemek için aşağıdaki
esaslar uygulanır:

a\) Bakanlık, bitki ve bitkisel ürünler ile zararlı organizma taşıma
ihtimali bulunan diğer maddeler ile ilgili inceleme, teşhis, gerekli
kontrol ve koruma tedbirlerini almakla yükümlüdür.

b\) Bakanlık, herhangi bir bölgede zararlı organizma şüphesi veya zararlı
organizmanın salgın hâlinde ortaya çıkması durumunda, zararlı
organizmaların yayılmasının önlenmesi için, ekim ve dikimin yasaklanması
veya sınırlanması, bitki, bitkisel ürün ve diğer maddelerin naklinin ve
satışının yasaklanması ile imhası dâhil her türlü tedbiri almaya,
uygulamaya veya uygulatmaya yetkilidir.

10574

 

c\) Bakanlık, zararlı organizmalarla ilgili olarak ulusal ve bölgesel
düzeyde yıllık kontrol ve mücadele programı ile acil eylem planı
hazırlanması ve uygulanmasını sağlar. Karantinaya tâbi zararlı
organizmalar listesi Bakanlıkça belirlenir.

ç) Bakanlık yabancı bir ülkede herhangi bir zararlı organizma görülmesi
ve ülkemiz için risk teşkil etmesi durumunda, zararlı organizmanın
türüne göre bu ülkenin tamamından veya belirli bir bölgesinden,
bulaşmaya neden olabilecek bitki ve bitkisel ürünlerin ülkeye girişine
ve transit geçişine, tamamen veya kısmen sınırlama veya yasak
getirebilir. Sınırlama ve yasak kapsamı daraltılabilir veya
genişletilebilir.

\(2) Zararlı organizmalara karşı yapılacak mücadelenin esasları
Bakanlıkça belirlenir. Mücadelenin Bakanlıkça belirlenen esaslara göre
yapılması zorunludur.

\(3) Devlet ormanlarında bulunan zararlı organizmalarla yapılacak
mücadele hizmetleri Bakanlıkça belirlenen esaslara göre, Çevre ve Orman
Bakanlığı tarafından yapılır. Zararlı organizmalarla yapılacak
mücadelenin hem orman hem tarım sahalarını ilgilendirmesi hâlinde,
mücadele bu Kanun hükümleri çerçevesinde Bakanlık ile Çevre ve Orman
Bakanlığı tarafından işbirliği hâlinde yürütülür.

\(4) Bakanlık zararlı organizmalarla ilgili bildirim sistemini kurar ve
işletilmesini sağlar.

\(5) Bir yerde zararlı organizmanın salgın hâlinde ortaya çıkmasından
haberdar olanlar Bakanlığa ihbar etmekle yükümlüdür.

\(6) Bakanlık, bazı zararlı organizmalar için özel koruma veya karantina
bölgeleri oluşturabilir, oluşturulan bu bölgelerde bazı zararlı
organizmalarla bulaşık bitki ve bitkisel ürünlerin giriş ve çıkışına
yasaklama veya kısıtlama getirebilir, temiz alanlar için korunmuş
bölgeler ilan edebilir ve bu bölgelerle ilgili izleme yapabilir.

\(7) Bakanlık, işlenmiş olsa dahi bitki ve bitkisel ürünler dışında
kalan, bünyesinde zararlı organizma taşıma riski bulunan diğer maddeler
için de bitki sağlığı ile ilgili önlemleri almaya, uygulamaya ve
uygulatmaya yetkilidir.

\(8) Zararlı organizma mücadelesinde kullanılacak faydalı organizmaları
üretenler, ithalatını yapanlar, piyasaya arz edenler ve kullananlar
Bakanlıkça belirlenen esaslara uymak zorundadır.

\(9) Ambalaj malzemesi olarak kullanılacak ahşap ambalaj malzemelerinden
onay alınması gerekenler Bakanlıkça belirlenir. Belirlenen ahşap ambalaj
malzemelerini üretecekler Bakanlıktan onay almak zorundadır.

\(10) Ticarî olarak fidan, fide, çelik, tohum, yumru, soğan gibi üretimde
kullanılacak her türlü bitki yetiştiriciliğini yapanlar Bakanlıktan onay
almak ve yetiştirme süresince Bakanlıkça belirlenen esaslara uymak
zorundadır.

\(11) Bakanlıkça mücadelesi istenen zararlı organizmaların tespit
edildiği yerlerde, ilgililerin Bakanlıkça talep edilen önlemleri
almaları ve mücadeleyi yapmaları zorunludur.

\(12) Zararlı organizma ile mücadeleyi, ticarî amaçla yapmak isteyen
gerçek ve tüzel kişiler Bakanlıktan onay almak zorundadır.

10575

 

\(13) Belediyeler ve il özel idareleri zararlı organizmalara karşı
yapılacak mücadele ve kontrollerde Bakanlığa yardımcı olmak zorundadır.

\(14) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Bitki hastalık ve zararlıları tazminatı**

**MADDE 16-** (1) Bitki ve bitkisel ürünlerde tazminata tâbi hastalık ve
zararlıları ile tazminat oranları Bakanlığın teklifi üzerine Bakanlar
Kurulu tarafından belirlenir.

\(2) Bakanlık tarafından ekim ve dikimin kısıtlandığı veya yasaklandığı
alanlarda üretim yapanlar, Bakanlık tarafından belirlenmiş esaslara
aykırı olarak üretim yapanlar, gerçeğe aykırı beyanda bulunanlar ile
kamu kurum ve kuruluşlarına ait ürünler için tazminat ödenmez.

\(3) Bitki hastalık ve zararlıları nedeniyle imha edilen ürünlerin
tazminata esas değerleri, mahallin rayiç bedelleri dikkate alınarak
yerel kıymet takdir komisyonu tarafından belirlenir. Yerel kıymet takdir
komisyonu, bir Bakanlık temsilcisi, mahallin mülkî idare amirinin
belirlediği bir üye ile ürün sahibinin konuyla ilgili sivil toplum
kuruluşları temsilcileri arasından seçeceği bir üye olmak üzere üç
üyeden oluşur.

**Kayıt ve bitki pasaportu**

**MADDE 17-** (1) Bakanlıkça belirlenen zararlı organizma taşıyıcısı
olabilecek bitki, bitkisel ürün ve diğer maddeleri üreten, ithal eden,
depolayan ve ticaretini yapanlar, kayıt ile ilgili Bakanlıkça belirlenen
esaslara uymak ve kayıtlarını yaptırmak zorundadır.

\(2) Bakanlıkça belirlenen bitki, bitkisel ürün ve diğer maddelerin
dolaşımında bitki pasaportu bulundurulması zorunludur. Bitki pasaportu
ile ilgili her türlü düzenlemeyi yapmaya Bakanlık yetkilidir.

\(3) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**İKİNCİ BÖLÜM **

**Bitki Koruma Ürünleri ile Ziraî Mücadele Alet ve Makinelerinin Onayı,
**

**Üretimi ve Sahibinin Sorumlulukları, Toptan ve Perakende Satışı, **

**Tanıtımı ve Uygulanması**

**Bitki koruma ürünleri ile ziraî mücadele alet ve makinelerinin onayı
ve üretimi **

**MADDE 18-** (1) Bitki koruma ürünleri, ziraî mücadele alet ve
makineleri ile zararlı organizma mücadelesinde kullanılan diğer
ürünlerin üretimi, ithalatı, kullanımı, ambalajlanması, etiketlenmesi,
tanıtımı, nakliyesi, depolanması, reçeteli ya da reçetesiz satışı,
onayı, kontrolü ve teminine ilişkin işlemler Bakanlık tarafından
belirlenir.

 (2) Bitki koruma ürünleri ile ziraî mücadele alet ve makinelerinin
üretimi, ithalatı ve piyasaya arzı için Bakanlıktan onay alınması
zorunludur. Bitki koruma ürünlerinin onaylanmasına ilişkin esaslar
Bakanlıkça belirlenir. Onaya ilişkin bilgilerin gizliliği esastır.

\(3) Bakanlık, insan, hayvan, bitki ve çevreye olan olumsuz etkileri
sebebiyle, bazı maddelerin bitki koruma ürünleri üretiminde
kullanılmalarını, tüm bitkilere ya da belli bir bitki grubuna
uygulanmalarını yasaklayabilir, kısıtlayabilir ya da kullanımına ancak
belli esaslara bağlı olarak izin verebilir.

10576

 

\(4) Orijinal bitki koruma ürünlerinin ilk onayı tarihinde belirlenen
geçerlilik süresi dolmadan veya hak sahibinden izin alınmadan jenerik
bitki koruma ürünleri piyasaya arz edilemez.

\(5) Bakanlık, bitkisel üretimi tehdit eden bir zararlı organizmanın
ortaya çıkması durumunda, bu zararlı organizmaya karşı kullanılan onaylı
bitki koruma ürünleri bulunmadığında veya ihtiyacın karşılanamadığı
durumlarda, uygun gördüğü bitki koruma ürünleri kullanımına geçici
olarak izin verebilir.

\(6) Bitki koruma ürünlerinin üretimi, onay verilen üretim yerlerinde,
onaya esas şartlara ve formülasyon şekil ve yöntemlerine göre yapılır.

\(7) Bitki koruma ürünleri, ziraat mühendisleri, kimya mühendisleri veya
kimyagerlerin sorumluluğunda üretilir. Bu ürünlerin kalite kontrolü,
Bakanlık tarafından uygun görülen laboratuvarlarda bu fıkrada belirtilen
meslek mensupları tarafından yapılır.

\(8) Bakanlıkça, üretim koşullarına ve onaya esas dosyasındaki ürün
standartlarına uymadığı tespit edilen bitki koruma ürünleri hatalı kabul
edilir. Hatalı veya son kullanma tarihi geçen bitki koruma ürünlerinin
piyasaya arz edilmesi ve kullanımı yasaktır. Piyasaya arz edilmiş,
hatalı bitki koruma ürünleri, onay sahipleri tarafından piyasadan
toplanmak zorundadır. Hatası giderilemeyecek ürünler, masrafı sahibine
ait olmak üzere derhal imha ettirilir. Hatalı bitki koruma ürünlerinin,
hatası giderilebildiği takdirde, piyasaya yeniden arzına izin
verilebilir.

\(9) Onay koşullarının değişmesi, ürünün beklenen etkiyi göstermemesi
veya istenmeyen etkilerin görülmesi, onaya esas spesifikasyonuna
uyulmaması gibi hususların tespiti hâlinde bitki koruma ürünlerinin
onayı askıya alınabilir veya iptal edilebilir.

\(10) Bitki koruma ürünü onay sahibi, ürününün etkin, güvenilir ve
öngörülen kalitede olması ile uygun şartlarla dağıtımından sorumludur.
Onay verilmiş bitki koruma ürününün kullanımında istenmeyen etkilerinin
ortaya çıkması durumunda, onay sahibinin sorumluluğu ortadan kalkmaz.

\(11) Bitki koruma ürününün onay sahibi, belirlenen kayıtları tutmak, her
türlü değişikliği bildirmek, talep edilen bilgi ve belgeyi zamanında
Bakanlığa vermek zorundadır.

\(12) Yurt dışından bağışlanan veya araştırma, test ve onay işlemlerinde
kullanılacak bitki koruma ürünleri ve ham maddeleri ile ziraî mücadele
alet ve makinelerinin yurda girişine ilişkin şartlar Bakanlıkça
belirlenir. Bu ürünler hiç bir şekilde ticarete konu olamaz.

\(13) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Bitki koruma ürünlerinin toptan ve perakende satışı ile tanıtımı **

**MADDE 19-** (1) Bitki koruma ürünleri ile zararlı organizma
mücadelesinde kullanılan diğer ürünlerin toptan satışı, toptancı
bayiler, perakende satışlar ise perakendeci bayiler tarafından yapılır.
Ziraî mücadele alet ve makinelerinin satışına ilişkin hususlar
Bakanlıkça belirlenir.

\(2) Bitki koruma ürünlerini depolayanlar, toptan ve perakende ticaretini
yapanlar, alış ve satış ile ilgili kayıtları tutmak, Bakanlığın
belirlediği uygun şartlarda muhafaza etmek ve denetimlerde her türlü
kolaylığı göstermek zorundadır.

\(3) Onaylı bitki koruma ürünlerinin tanıtımına ilişkin düzenlemeler
Bakanlıkça belirlenir.

10577

 

\(4) Bitki koruma ürünlerinin ambalajında satış fiyatının belirtilmesi
zorunludur. Bakanlık, ülke ihtiyaçları, piyasa koşulları, kamu yararı ve
hizmetin gereklerini dikkate alarak gerektiğinde satış fiyatlarını
belirleyebilir.

 (5) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Bitki koruma ürünlerinin uygulanması**

**MADDE 20-** (1) Bakanlıkça bitki koruma ürünleri için reçete düzenleme
yetkisi verilenler, uygulayacağı veya tavsiye edeceği, reçeteye tâbi
bitki koruma ürünleri için, reçete düzenlemek, belirlenen kayıtları
tutmak ve talep edildiğinde Bakanlığa sunmak zorundadır.

\(2) Bitki koruma ürünlerini kullananlar Bakanlıkça istenen kayıtları
tutmak ve istendiğinde Bakanlığa sunmak zorundadır.

\(3) Bitki koruma ürünleri, kullanıma arz edilen hâliyle ve etiketinde
belirtilen tavsiyelere göre uygulanır. Buna aykırı uygulamalarda
sorumluluk uygulayana ve uygulanmasına izin verene aittir.

\(4) Kullanılan bitki koruma ürünlerinin artık ve ambalajları
kullanıcıları tarafından uygun şekilde imha edilmek zorundadır.

 (5) Zararlı organizma mücadelesi yapılan alanlarda yapılan kontroller
sonucunda, ürünlerde tavsiye dışı bitki koruma ürünlerinin kullanılması
ve belirlenen limitlerin üzerinde kalıntı bulunması hâlinde, Bakanlık,
ürünlerin hasadını geciktirebilir veya ürünleri imha ettirebilir. Bu
maddenin uygulanması hâlinde üreticilere herhangi bir tazminat ödenmez.

\(6) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

** **

** **

**BEŞİNCİ KISIM**

**Gıda ve Yem**

** **

**BİRİNCİ BÖLÜM**

**Gıda ve Yem Güvenilirliği, Sorumluluklar, Gıda Kodeksi, **

**Etiketleme ve İzlenebilirlik, Sunum ve Reklâm, **

**Tüketici Haklarının Korunması **

** **

**Gıda ve yem güvenilirliği şartları**

**MADDE 21-** (1) Gıda güvenilirliği şartları aşağıda belirtilmiştir:

a\) Güvenilir olmayan gıda, gıda ile temas eden madde ve malzeme piyasaya
arz edilemez. İnsan sağlığı için tehlike oluşturan ve tüketime uygun
olmayan gıda, güvenilir olmayan gıda kabul edilir.

b\) Gıdanın güvenilir olup olmadığının belirlenmesinde, üretim, işleme ve
dağıtım aşamaları, etiket bilgileri ve sağlıkla ilgili uyarı
niteliğindeki bilgiler ile insanlar tarafından günlük normal kullanım
koşulları dikkate alınır.

10578

 

c\) Gıdanın insan sağlığına zararlı olup olmadığının belirlenmesinde;
tüketenin sağlığı üzerinde ani, kısa veya uzun vadede oluşturabileceği
muhtemel etkileri yanında, gelecek nesiller üzerindeki etkileri,
birikerek artan muhtemel toksik etkileri ve belirli tüketici gruplarının
özel sağlık hassasiyetleri de dikkate alınır.

ç) Herhangi bir gıdanın insan tüketimi için uygun olmadığının
belirlenmesinde, gıdanın yabancı madde karışması da dâhil olmak üzere
her tür bulaşıklığı veya çürüme, bozulma veya kokuşma nedeniyle kullanım
amacına uygun olmaması dikkate alınır.

d\) Bir seri, parti veya sevkiyattaki aynı sınıf veya çeşit gıdanın bir
bölümünün güvenilir olmadığının tespiti durumunda, geri kalanı ile
ilgili daha kapsamlı yapılan değerlendirme sonucunda güvenilir olduğu
ispat edilemez ise, o seri, parti veya sevkiyattaki aynı sınıf veya
çeşidin tamamının güvenilir olmadığı kabul edilir.

e\) Gıda, Bakanlıkça belirlenen şartlara uygun olsa bile, gıdanın
güvenilir olmadığına dair yeterli şüphe veya sebebin oluşması durumunda,
Bakanlık söz konusu gıdanın piyasaya arzını kısıtlayabilir veya piyasaya
arz edilen gıdayı toplatabilir.

\(2) Yem güvenilirliği şartları aşağıda belirtilmiştir:

a\) Güvenilir olmayan yem, piyasaya arz edilemez ve hayvanlara
yedirilemez.

b\) Yemin, kullanım amacına göre, insan ve hayvan sağlığına olumsuz
etkilerinin bulunması veya hayvanlardan elde edilen gıdaların insan
tüketimi için güvenilir olmamasına neden olması durumunda, güvenilir
olmadığı kabul edilir.

c\) Bozulmuş ve çürümüş yem, tüketime uygun olmayan yem olarak
değerlendirilir.

ç) Bir seri, parti veya sevkiyattaki aynı sınıf veya çeşit yemin bir
bölümünün güvenilir olmadığının  tespiti  durumunda,  geri kalanı  ile
ilgili daha  kapsamlı   yapılan  değerlendirme sonucunda güvenilir
olduğu ispat edilemez ise, o seri, parti veya sevkiyattaki aynı sınıf
veya çeşidin tamamının güvenilir olmadığı kabul edilir.

d\) Yem, Bakanlıkça belirlenen şartlara uygun olsa bile, yemin güvenilir
olmadığına dair yeterli şüphe veya sebebin oluşması durumunda, Bakanlık
söz konusu yemin piyasaya arzını kısıtlayabilir veya piyasaya arz edilen
yemi toplatabilir.

\(3) Yem katkıları, karma yemler, yem maddeleri, yemlerde istenmeyen
maddeler, özel beslenme amaçlı yemler, ilaçlı yemler, hayvan beslemede
kullanılan belirli ürünler, hayvan beslemede kullanılması veya yemlere
katılması yasak olan maddeler ile yemlere ilişkin diğer hususlar
Bakanlıkça belirlenir.

\(4) Yeni gıdalar ile yemlere ilişkin usul ve esaslar Bakanlıkça
belirlenir.

\(5) Gıda kodeksine aykırı gıda ve gıda ile temas eden madde ve malzeme
üretilemez, işleme tâbi tutulamaz ve piyasaya arz edilemez.

\(6) Bakanlık, insan sağlığını göz önünde bulundurarak bazı madde ve
ürünlerin, gıda olarak veya gıda üretiminde kullanılmalarını
kısıtlayabilir, yasaklayabilir ya da kullanımını belirli esaslara
bağlayabilir.

\(7) Gıda ve yem mevzuatındaki gıda ve yem güvenilirliğine ilişkin
hükümlerine uygun olan ürün, bu mevzuat hükümlerinin kapsadığı ölçüde
güvenilir kabul edilir.

10579

 

**Sorumluluklar**

**MADDE 22-** (1) Gıda, gıda ile temas eden madde ve malzeme ve yem ile
ilgili faaliyet gösteren işletmeciler, kendi faaliyet alanının her
aşamasında bu Kanunda belirtilen şartları sağlamak ve bunu doğrulamakla
yükümlüdür.

\(2) Gıda ve yem işletmecisi ürettiği, işlediği, ithal ettiği, satışını
veya dağıtımını yaptığı bir ürününün, gıda ve yem güvenilirliği
şartlarına uymadığını değerlendirmesi veya buna ilişkin makul
gerekçelerinin olması durumunda, söz konusu ürünü kendi kontrolünden
çıktığı aşamadan başlamak üzere, toplanması için gerekli işlemleri
derhal başlatmak ve konu ile ilgili Bakanlığı bilgilendirmek zorundadır.
Gıda ve yem işletmecisi, ürünün toplanması gerektiğinde, toplanma nedeni
hakkında tüketiciyi veya kullanıcıyı doğru ve etkin olarak
bilgilendirmek ve gerekli hâllerde, insan sağlığını korumaya yönelik
alınacak tedbirlerin yeterli olmaması durumunda, tüketiciye veya
kullanıcıya ürünün iadesi için çağrıda bulunmak zorundadır.

\(3) Gıda ve yem işletmecisi, faaliyeti ile ilgili istenen kayıtları
güncel tutmak, istendiğinde Bakanlığa sunmak zorundadır.

\(4) Piyasaya arz edilecek gıda ve yemlerden onay alınması zorunlu
olanlar Bakanlıkça belirlenir. Ürün sahibi, onay için Bakanlıkça talep
edilen bilgi ve belgeleri sunmak zorundadır. Bu ürünlerin, onay
alınmadan üretimi, ithalatı ve piyasaya arzı yasaktır.

\(5) Bakanlık, bu Kanun hükümlerinin uygulanmasını sağlamak için, gıda ve
yem işletmecilerinin üretim, işleme ve dağıtımın tüm aşamalarında resmî
kontrolleri yapar, gıda ve yem işletmeleri ile ilgili kayıtları tutar.

\(6) Gıda ve yem işletmecisi, ürünle ilgili riskin önlenmesi, azaltılması
veya ortadan kaldırılmasından sorumlu olup, bu gibi tedbirlerin
alınmasında Bakanlıkla işbirliği yapar. İlgililer, Bakanlıkça alınan
önlemlerin uygulanması sırasında hiçbir şekilde engelleme yapamaz.

\(7) Ek-1’de belirlenen gıda ve yem işletmeleri, işin nevine göre, konu
ile ilgili lisans eğitimi almış en az bir personel çalıştırmak
zorundadır. Bilimsel gelişmeler ve günün koşullarına göre, Ek-1’de
Bakanlıkça değişiklik yapılabilir. Bu değişiklikler Bakanlıkça
çıkarılacak bir tebliğ ile ilan edilir.

\(8) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Gıda kodeksi**

**MADDE 23-** (1) Bakanlık, gıda ve gıda ile temas eden madde ve
malzemelerle ilgili asgarî teknik ve hijyen kriterleri, bitki koruma
ürünü ve veteriner ilaç kalıntıları, katkı maddeleri, bulaşanları,
numune alma, ambalajlama, etiketleme, nakliye, depolama esasları ve
analiz metotlarını belirleyen gıda kodeksini hazırlar ve yayımlar.
Bakanlık, kodeksin hazırlanmasında ilgili kurum ve kuruluşlarla
işbirliği yapabilir ve bu amaçla komisyonlar kurabilir. Bakanlık,
uluslararası Kodeks Alimentarius Komisyonunun temas noktasıdır ve konu
ile ilgili çalışmaları yürütür. Bakanlık gıda kodeksini hazırlamak üzere
Ulusal Gıda Kodeks Komisyonu oluşturur. Komisyonun üye seçimi, görev
süresi, alt komisyon oluşturulması, Ulusal Gıda Kodeks Komisyonu ve alt
komisyonların çalışma usul ve esaslarını belirlemeye Bakanlık
yetkilidir. Komisyonun sekretarya hizmetleri Bakanlıkça yürütülür.

10580

 

\(2) Bakanlık, tarım ve gıda ile ilgili coğrafi işaret veya geleneksel
ürün adlarının kullanımının tescilde belirtilen özelliklere uygunluğunu
denetler.

\(3) Bakanlık, gıda güvenilirliği ile ilgili her türlü araştırma ve
projeleri yapar veya hizmet satın alma yoluyla yaptırabilir.

\(4) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Gıda ve yemde izlenebilirlik ve etiketleme, sunum ve reklâm ile
tüketici haklarının korunması**

**MADDE 24-** (1) Gıda veya yem işletmecileri izlenebilirliği sağlamak
amacıyla, üretim, işleme ve dağıtımın tüm aşamalarında, sorumluluğundaki
gıda veya yemin, gıda veya yeme ilave edilecek her türlü maddenin ve
gıdanın elde edildiği hayvanın takibinin yapılabilmesi için, bir sistem
oluşturmak ve talep hâlinde bu bilgileri Bakanlığa sunmak zorundadır.

\(2) Piyasaya arz edilecek gıda ve yem, izlenebilirliği sağlamak
amacıyla, uygun şekilde etiketlenmek veya Bakanlıkça belirlenecek bilgi
ve belgelerle uygun şekilde tanımlanmak zorundadır.

\(3) Gıda ile ilgili özel mevzuat hükümleri saklı kalmak kaydıyla,
gıdanın ve yemin şekli, görünümü, ambalajı, kullanılan  ambalaj
 malzemesi, tasarlanma  ve  sergilenme şekli,  her tür yazılı veya
görsel basın aracılığı ile sunulan bilgi dâhil, etiketlenmesi, tanıtımı,
reklâmı ve sunumu tüketiciyi yanıltıcı şekilde yapılamaz.

\(4) Gıda ve yemde taklit ve tağşiş yapılamaz.

\(5) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**İKİNCİ BÖLÜM**

**Hızlı Uyarı Sistemi, Acil Durumlar, Kriz Yönetimi, Risk Analizi, **

**Kamuoyunun Bilgilendirilmesi ve İhtiyati Tedbirler**

** Hızlı uyarı sistemi, acil durumlar ve kriz yönetimi**

**MADDE 25-** (1) İnsan, hayvan ve bitki sağlığını korumak, gıda ve yem
güvenilirliğini sağlamak üzere, doğrudan veya dolaylı bir riskin
bildirimine ilişkin sistemler Bakanlık tarafından kurulur. Bakanlık bu
hususla ilgili temas noktası olarak ulusal ve uluslararası kuruluşlarla
işbirliği yapar.

\(2) Bakanlık, hayvan ve bitki sağlığı, gıda ve yem ile ilgili, doğrudan
veya dolaylı risk bulunduğuna ilişkin bir bildirim aldığında, gerekli
tedbirleri alır veya alınmasını sağlar. Hayvan sahibi ya da hayvan
sahibi adına bakıcısı, bitki ve bitkisel ürün sahibi, gıda ve yem
işletmecisi Bakanlık tarafından alınan tedbirleri ve verilen kararları
uygulamak zorundadır.

\(3) Bakanlık, üretilen, işlenen ve dağıtılan ürünler ve canlı hayvanlar
ile ilgili, insan, hayvan ve bitki sağlığı ile çevre için ciddi bir
riskin belirmesi ve mevcut tedbirlerin yetersiz kalması durumunda, söz
konusu canlı hayvan veya ürünün piyasaya arzı, kullanımı ve ülkeye
girişini kısıtlayıcı ve yasaklayıcı her türlü idarî tedbiri almaya ve
uygulamaya yetkilidir. Bu gibi durumlarda, hayvan sahibi ya da hayvan
sahibi adına bakıcısı, bitki ve bitkisel ürün sahibi, gıda ve yem
işletmecisi ile Bakanlıkça belirlenen diğer ilgililer, bu idarî
tedbirlere uymakla yükümlüdür.

10581

\(4) Bakanlık, mevcut mevzuat hükümleriyle önlenemeyen, giderilemeyen
veya kabul edilebilir sınırlara çekilemeyen ya da sadece idarî
tedbirlerin uygulanmasıyla kontrol altına alınamayan insan, hayvan ve
bitki sağlığına doğrudan veya dolaylı risk teşkil eden kriz durumlarında
uygulanmak üzere ilgili taraflar ile işbirliği hâlinde acil durumlarda
uygulamaya girecek acil durum planını uygulamaya koyar ve kriz birimini
oluşturur. Taraflar acil durumlar ile kriz durumlarında Bakanlıkça
alınan her türlü tedbire uymakla yükümlüdür.

\(5) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Risk analizi, kamuoyunun bilgilendirilmesi ve ihtiyati tedbirler **

**MADDE 26-** (1) Gıda, yem ve bitki sağlığı ile ilgili işlemlerde,
insan sağlığı ve yaşamının azamî düzeyde korunmasının sağlanabilmesi
için, risk analizine dayanılması zorunludur. Risk analizi yapılmasına
uygun olmayan ya da tedbirin niteliğine göre risk analizi uygulanamayan
durumlarda bu hüküm uygulanmaz.

\(2) Bağımsız, tarafsız, şeffaf ve bilimsel esaslara göre risk
değerlendirmesi yapmak üzere; araştırma   kurumları,  araştırma
  enstitüleri,   üniversitelerin   konu   ile   ilgili   fakültelerinin
temsilcileri ile gerektiğinde diğer uzman kişilerin katılabileceği,
konularına göre risk değerlendirme komisyonları oluşturulur.
Komisyonların yapacağı risk değerlendirme sonuçları tavsiye
niteliğindedir. Bu komisyonların sekretaryasını yürütmek üzere
Bakanlıkça risk değerlendirme birimi kurulur. Risk değerlendirme birimi
ulusal ve uluslararası benzeri kuruluşlarla işbirliği yapabilir.

\(3) Risk yönetimi ve risk iletişimi, risk değerlendirme sonuçları ve
bilimsel veriler, tartışılan konu ile ilgili diğer faktörler ve
ihtiyatlılık ilkesi dikkate alınarak Bakanlık tarafından yapılır.

\(4) Bakanlık, belgelere erişim konusundaki hükümler saklı kalmak
kaydıyla, bir gıda ve yemin insan ve hayvan sağlığı açısından risk
oluşturabileceğinden şüphe duyulması üzerine, riskin mahiyeti, ciddiyeti
ve büyüklüğüne göre, riski önlemek, azaltmak veya yok etmek için alınan
ya da alınması öngörülen önlemleri belirler; riskin mahiyeti ve alınan
tedbirler hakkında kamuoyunu bilgilendirir.

\(5) Elde edilen bilgilerin değerlendirilmesi sonucunda, herhangi bir
gıda veya yemin insan ve hayvan sağlığı üzerinde zararlı bir etkisinin
olması ihtimali belirmesine rağmen, bilimsel belirsizliklerin devam
etmesi durumunda, kapsamlı bir risk değerlendirmesine imkân sağlayacak
daha fazla bilimsel veri elde edilinceye kadar, Bakanlık geçici olarak
üretimin durdurulması, piyasaya arz, tüketimi engelleme, toplatma ve
benzeri ihtiyati tedbirlere başvurabilir. İlgililerin, Bakanlığın
belirlediği ihtiyati tedbirlere uyması zorunludur. Bu ihtiyati
tedbirlerin uygulanması sonucu Bakanlığa herhangi bir sorumluluk
yüklenemez, Bakanlıktan herhangi bir tazminat talep edilemez.

\(6) Bakanlık, bitki, bitkisel ürün, gıda, yem ve canlı hayvanlarda
pestisit, farmakolojik etkili maddeler, ağır metaller, mikotoksinler ve
mikroorganizmalar gibi istenmeyen maddelerin kontrolü amacıyla, numune
almak, gözlem, ölçüm ve değerlendirme yapmak suretiyle izleme yapar.
Elde edilen veriler risk değerlendirmesi ve risk iletişiminde
kullanılır.

\(7) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

10582

**ÜÇÜNCÜ BÖLÜM**

**Sularla İlgili Hükümler, Takviye Edici Gıdalar ve **

**Özel Tıbbî Amaçlı Diyet Gıdalar**

**Sularla ilgili hükümler**

**MADDE 27-** (1) Herhangi bir katkı, aroma veya zenginleştirme amaçlı
madde ilave edilen kaynak suları, içme suları, doğal mineralli sular ve
yapay sodaların üretimi, ambalajlanması, satışı, ithalat ve ihracatına
ilişkin esaslar Bakanlıkça çıkarılacak yönetmelikle belirlenir. Ancak;
kaynak suları, içme suları, doğal mineralli sular ve tıbbi amaçlı
suların üretimi, uygun şekilde ambalajlanması, satışı, ithalat ve
ihracatına ilişkin usul ve esaslar ile içme-kullanma sularının teknik ve
hijyenik şartlara uygunluğu, kalite standartlarının sağlanması, kalite
standartlarının izlenmesi ve denetimi ile ilgili usul ve esaslar Sağlık
Bakanlığınca belirlenir.

**Takviye edici gıdalar ve özel tıbbî amaçlı diyet gıdalar**

**MADDE 28-** (1) Takviye edici gıdaların üretim, ithalat, ihracat ve
kontrolüne ilişkin usul ve esaslar Bakanlıkça belirlenir. Ancak, özel
tıbbî amaçlı diyet gıdaların üretim, ithalat, ihracat ve kontrolüne
ilişkin usul ve esaslar Sağlık Bakanlığınca belirlenir.

 

**ALTINCI KISIM **

**Hijyen **

** **

**BİRİNCİ BÖLÜM**

**Hijyen Esasları, İyi Uygulama Kılavuzları, **

**İşletmelerin Kayıt ve Onayı**

**Hijyen esasları ve iyi uygulama kılavuzları **

**MADDE 29-** (1) Bakanlık, tüketicilerin azamî seviyede korunması
amacıyla, gıda ve yem ile ilgili genel ve özel hijyen esasları ile
tehlike analizi ve kritik kontrol noktaları ilkelerine dayalı
düzenlemeleri, resmî kontrollerin yapıldığını belirten sağlık işareti,
tanımlamaya ilişkin işaretlemeler ve izlenebilirlikle ilgili diğer özel
düzenlemeleri kapsayan hijyen esaslarını belirler.

\(2) Birincil üretim yapanlar, perakende işyerleri ile gıda ve yem
işletmecileri, kendi kontrolleri altındaki faaliyet alanı ile ilgili
Bakanlıkça belirlenen genel ve özel hijyen esaslarına uymak zorundadır.

\(3) Birincil üretim hariç olmak üzere, gıda ve yem işletmecisi, tehlike
analizi ve kritik kontrol noktaları ilkelerine dayanan gıda ve yem
güvenilirliği sistemini kurmak ve uygulamakla yükümlüdür. Gıda ve yem
işletmecisi üründe veya ürünün üretim, işleme veya dağıtım aşamalarında
değişiklik olması hâlinde, tehlike analizi ve kritik kontrol noktaları
ilkelerine dayanan sistemin uygulanmasını gözden geçirmek, sistemde
gerekli değişiklikleri yapmak ve bu değişiklikleri kayıt altına almak
zorundadır.

\(4) Bakanlık iyi uygulama kılavuzlarının hazırlanmasını,
yaygınlaştırılmasını ve uygulanmasını teşvik eder.

\(5) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

10583

 

**İşletmelerin kayıt ve onayı**

**MADDE 30-** (1) Bu Kanun kapsamındaki gıda ve yem işletmelerinden
onaya veya kayıt işlemine tâbi olanlar ile onay ve kayıt işlemlerine
ilişkin hususlar Bakanlıkça belirlenir. Onaya tâbi işletmeler için,
faaliyete geçmeden önce Bakanlıktan onay alınması zorunludur. Kayıt
işlemine tâbi işletmeler, faaliyetleri ile ilgili işletme kayıtlarını
Bakanlığa yaptırmak zorundadır.

\(2) Bakanlık, onaya tâbi bir işletmenin ilgili mevzuatta belirlenen
şartlara uygun faaliyette bulunmadığının  belirlenmesi  durumunda,  bu
 işletmenin  faaliyetini  durdurur,  bu  faaliyetle ilgili onayı geçici
olarak askıya alır. Askıya alma süresi, belirlenen eksikliklerin
tamamının giderilmesine kadar devam eder. Bu eksikliklerin askıya alma
tarihinden itibaren bir yıl içerisinde karşılanmaması durumunda onay
Bakanlıkça iptal edilir.

\(3) Gıda ve yem işletmecisinin, faaliyetlerinin tamamını veya bir
kısmını durdurması durumunda, bu durumun üç ay içerisinde Bakanlığa
bildirilmesi zorunludur. Bu süre içerisinde Bakanlığa bildirimde
bulunulmadığının tespit edilmesi hâlinde, faaliyetle ilgili onay veya
kayıt Bakanlıkça iptal edilir.

\(4) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

 

**YEDİNCİ KISIM**

**Resmî Kontroller**

** **

**BİRİNCİ BÖLÜM**

**Resmî Kontroller, İtiraz Hakkı, Resmî Sertifikalar, **

**Resmî  Kontrol Sonucu Uygun Olmayan Canlı Hayvan **

**ve Ürünler ile Laboratuvarlar**

**Resmî kontroller, itiraz hakkı ve resmî sertifikalar **

**MADDE 31-** (1) Resmî kontroller, uygun sıklıkta, tarafsız, şeffaf ve
meslekî gizlilik ilkelerine uygun olarak risk esasına göre, ön bildirim
gereken hâller dışında, önceden haber verilmeksizin gerçekleştirilir. Bu
kontroller, izleme, gözetim, doğrulama, tetkik, denetim, numune alma ve
analiz gibi uygulamaları da kapsar. Kontroller, Bakanlıkça kontrol
yetkisi verilen personel tarafından gerçekleştirilir. Üretim, işleme ve
dağıtım aşamalarında hangi meslek mensuplarının hangi resmî
kontrollerden sorumlu olduğu Ek-2’de belirtilmiştir.

\(2) Resmî kontrollerde, ilgili meslek alanlarında eğitim alan tekniker,
teknisyen ve yardımcı sağlık personeli, kontrol yetkisi verilen
personele yardımcı olmak üzere görev alabilir.

\(3) Kontrol görevlisi, Bakanlık adına bu Kanun hükümleri doğrultusunda
resmî kontrolleri yapmak, kontrol sonucuna göre, her türlü etkiden ve
çıkar ilişkisinden uzak, tarafsız, objektif ve bağımsız olarak karar
almak zorundadır. Kontrol görevlisi, bu Kanunla kendisine verilen
yetkiler çerçevesinde, bu Kanunda öngörülen idarî yaptırımları
uygulamaya yetkilidir. Kontrol görevlisi, bu Kanun kapsamındaki her yere
kontrol amacıyla girebilir ve numune alabilir. Alınan numuneler için
herhangi bir bedel ödenmez. İlgililer resmî kontroller sırasında gerekli
olan her türlü yardım ve kolaylığı sağlamakla yükümlüdür.

10584

 

\(4) İlgililer, resmî kontrol ve denetim sonuçları hakkında, tebligat
yapıldığı tarihten itibaren yedi gün içerisinde Bakanlığa itiraz etme
hakkına sahiptir. Ürünün kalan raf ömrü yedi günden az olan gıdalar,
mikrobiyolojik incelemeler ve ürün miktarının şahit numunenin analizinin
yapılabilmesi için yetersiz olduğu durumlarda analiz sonucuna itiraz
edilemez. İtirazdan kaynaklanan masraflar ilgililer tarafından
karşılanır.

 (5) Bu Kanun kapsamında öngörülen gıda kontrolü ile ilgili
düzenlemeler, gıda ile temas eden madde ve malzemeler ile bu işle
iştigal eden işyerleri için de uygulanır.

\(6) Bakanlık, uygun gördüğü hâllerde yapılan kontroller sonucunda sahip
olduğu bilgileri, kamuoyunun bilgisine sunabilir. Ancak, iç hukuk ve
uluslararası hukuk ile güvence altına alınan, gizli soruşturma ve
sürmekte olan adlî ve idarî işlemler, kişisel bilgiler, meslek sırları,
gizli müzakereler, uluslararası ilişkiler ve ulusal savunma ile ilgili
bilgiler kamuoyuna sunulamaz.

\(7) Veteriner ve bitki sağlık sertifikaları ile Bakanlıkça belirlenen
diğer sertifikalara ilişkin esaslar, iş ve işlemler ile sertifika
modelleri Bakanlıkça belirlenir.

\(8) Bakanlık, kesimhanelerde, kesim öncesi ve sonrası muayeneler ile et
parçalama işlemi yapılan yerlerde muayeneleri ve diğer resmî kontrolleri
yapmak üzere, resmî veteriner hekim veya yetkilendirilmiş veteriner
hekim görevlendirir.

\(9) Bakanlık, yıllık ve çok yıllık ulusal kontrol planlarını hazırlar,
belirlenen canlı hayvan ve hayvansal ürünler ile diğer ürünlerde, katkı,
kalıntı, bulaşan veya istenmeyen maddeler için izleme programları
uygular ve her yılın sonunda kontrollere ilişkin yıllık rapor düzenler.

\(10) Bakanlık, bu Kanun kapsamındaki kamu hizmetlerinin gerektirdiği
asli ve sürekli görevler hariç olmak üzere, uygun göreceği görev ve
yetkiler için kamu kurum ve kuruluşları, kamu kurumu niteliğindeki
meslek kuruluşları, gerçek kişiler, özel hukuk tüzel kişileri,
birlikler, kooperatifler, vakıf ve üniversiteler ile işbirliği
yapabilir. Bunlardan, Bakanlıkça belirlenen şartlara sahip olanlara, bu
görev ve yetkilerin tamamı veya bir kısmı tamamen veya kısmen
devredebilir veya hizmet alımı yolu ile yerine getirebilir. Bakanlık,
devir yaptığı kuruluşları denetler. Bakanlıkça yapılan denetim sonucunda
devredilen görev ve yetkilerin yürütülmesinde yetersizlik veya
eksikliğin tespiti hâlinde Bakanlık devri iptal eder veya eksikliklerin
kısa bir süre içinde giderilmesini talep edebilir. Bakanlık,
eksikliklerin giderilmemesi durumunda devredilen görev ve yetkileri
iptal eder. Bu fıkranın uygulanmasından doğan tüm masraflar sorumlular
tarafından üstlenilir.

\(11) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Resmî kontrol sonucu uygun olmayan canlı hayvan ve ürünler**

**MADDE 32-** (1) Bakanlık, resmî kontrol sonucu, mevzuat şartlarını
taşımadığı, insan, hayvan veya bitki sağlığı açısından tehlike
oluşturduğu tespit edilen canlı hayvan ve ürünlerle ilgili aşağıdaki
önlemlerden bir ya da bir kaçını uygulayabilir:

a\) Canlı hayvan ve ürünün piyasaya arzı, taşınması, ülkeye girişi ve
çıkışının kısıtlanması veya yasaklanması.

b\) Canlı hayvan ve ürün piyasaya arz edilmiş ise, satışının
durdurulması, bunların sahibi veya işletmecisi tarafından piyasadan
toplanması.

10585

 

c\) Piyasaya arz amacı dışında değerlendirilmesi mümkün olan canlı hayvan
ve ürünlerin, Bakanlık ve diğer ilgili kurumların kontrolünde
değerlendirilmesine izin verilmesi.

ç) Piyasaya arz amacı dışında değerlendirilmesi mümkün olmayan canlı
hayvan ve ürünlerin, Bakanlığın gözetiminde sahipleri veya işletmecisi
tarafından itlaf ve imha edilmesi.

\(2) Resmî kontrol sonucu, mevzuat bakımından düzeltilebilecek bir
eksiklik tespit edilen ancak, gıda ve yem güvenilirliği ile insan,
hayvan ve bitki sağlığı açısından herhangi bir tehlike oluşturmayan
ürünlerin, mevzuata uygun hâle getirilmesi koşuluyla piyasaya arzına
izin verilebilir.

\(3) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Laboratuvarlar**

**MADDE 33**- (1) Bu Kanun kapsamındaki kontrollerle ilgili analizleri
veya hastalık ve zararlı organizma teşhisi yapmak üzere faaliyet
gösterecek gerçek ve tüzel kişilere ait laboratuvarlar için Bakanlıktan
onay alınması zorunludur. Bu laboratuvarlar yapacakları analizler için
de ayrıca onay almak zorundadır. Onay verilebilmesi için, laboratuvarlar
aşağıda belirtilen asgarî hususları sağlamalıdır:

a\) Laboratuvar, imar mevzuatına uygun ve insanların ikametgâhına mahsus
olmayan binalarda kurulur. Faaliyet konusu insanlar için tehlike
oluşturmayan laboratuvarlar için bu şart aranmaz.

b\) Laboratuvar binası, idarî ve hizmet bölümlerinden oluşur. Hizmet
bölümünde numune kabul, tartım, kimyasal maddeler ve numuneler için
uygun depo bölümleri ile çalışma konularına göre, fiziksel, kimyasal,
mikrobiyolojik analiz gibi bölümler yer alır.

c\) Laboratuvarlarda, analiz ve teşhislerle ilgili alet, ekipman, teknik
altyapı ve uygun personel bulundurulur. Bakanlık, laboratuvarda
çalışacak personel ile ilgili ilave eğitim şartı arayabilir.

ç) Laboratuvarlar, faaliyetlerinden sorumlu, konu ile ilgili en az
lisans düzeyinde eğitim almış sorumlu bir idarî personel çalıştırmak
zorundadır.

\(2) Laboratuvarlar faaliyetleri ile ilgili olarak Bakanlıkça denetlenir.

\(3) Resmî kontrollerle ilgili numunelerin analizleri, Bakanlık
laboratuvarlarında veya Bakanlık tarafından onay verilen diğer
laboratuvarlarda yapılır. Bu laboratuvarlarda yapılamayan analizler için
ya da teyit amacıyla yurt içindeki veya yurt dışındaki laboratuvarlarda
analizlerin yaptırılması hususunda Bakanlık yetkilidir.

\(4) Laboratuvarlar, onay almadıkları analizler için ya da analiz
yapmadan rapor düzenleyemezler.

\(5) Laboratuvarlar, birinci fıkranın, (c) ve (ç) bentlerinde belirtilen
personel değişikliklerini, yeni bölüm ilavesini veya faaliyetine son
vermesi durumunu Bakanlığa bildirmek, Bakanlıkça istenen kayıtları
tutmak ve istenildiğinde sunmak zorundadır.

\(6) Bakanlık, analiz metotlarını belirlemek, laboratuvarlar arasında
metot birlikteliğini sağlamak, itiraz ile ilgili teşhis ve analizleri
yapmak ve benzeri faaliyetleri yürütmek üzere ulusal referans
laboratuvarları kurar veya belirler.

\(7) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

10586

 

**İKİNCİ BÖLÜM**

**İthalat ve İhracatta Resmî Kontroller, Gümrükler ve Sınır Kontrol
Noktaları**

**İthalat ve ihracatta resmî kontroller, gümrükler ve sınır kontrol
noktaları**

**MADDE 34-** (1) Bakanlık bu Kanun kapsamına giren ürün ve canlı
hayvanlar ile ilgili ithalat ve ülkeye giriş koşulları ile kontrol
esaslarını belirler. Ülkeye girişi yapılacak ürün ve canlı hayvanlar bu
Kanun hükümlerine uygun olmalıdır. Bakanlık, canlı hayvan ve ürünlerin
ülkeye girişinde bu Kanun hükümlerine uygun olup olmadığı ile ilgili
resmî kontrolleri yürütür. Bu Kanuna uygun olmayanların ülkeye girişine
izin verilmez.

\(2) İthalatçı veya maldan sorumlu yetkili temsilcisi, ülkeye giriş
yapacak canlı hayvan ve hayvansal ürünler ile ilgili Bakanlığa ön
bildirimde bulunmak zorundadır. Bakanlık bunların dışında kalan ürünler
için de risk esasına göre ön bildirim zorunluluğu getirebilir.

\(3) Gümrük ve serbest bölge müdürlüklerince, Bakanlığın izni olmaksızın
canlı hayvan ve hayvansal ürünler ile bitki ve bitkisel ürünlerin
ülkeye, serbest bölgelere girişine veya buralarda herhangi bir işleme
tâbi tutulmasına izin verilmez. Bakanlık gümrük depolarına ve serbest
bölgelere canlı hayvan ve ürünlerin girişi, çıkışı ve depolanmasında
insan, bitki ve hayvan sağlığının korunmasına yönelik ilave tedbirler
getirebilir. Hayvansal olmayan ürünlerle ilgili karantina tedbirlerine
ilişkin bilinen veya yeni ortaya çıkan riskli durumlarda, Bakanlığın
bildirimi üzerine, ilgili gümrük ve serbest bölge müdürlükleri bu
malların ülkeye ve serbest bölgelere girişine izin vermez. Bakanlık,
ülkeye giriş yapacak canlı hayvan ve ürünlerle ilgili insan, bitki ve
hayvan sağlığı yönünden herhangi bir risk görmesi durumunda, karantina,
girişi veya piyasaya arzını engelleme gibi gerekli güvenlik önlemlerini
almaya ve yaptırımları uygulamaya yetkilidir.

\(4) Bakanlık, bu Kanun kapsamında ülkeye giriş yapacak ve kontrole tâbi
tutulacak canlı hayvan ve ürünlerle ilgili bilgileri hazırlar ve Gümrük
Müsteşarlığına bildirir. Gümrük Müsteşarlığı, Türkiye Gümrük Bölgesine
gelen ürünlere ilişkin bilgileri Bakanlığa iletir ve her kurum kendi
görev alanlarına giren konularda eşgüdüm ve işbirliği hâlinde bu Kanun
kapsamındaki canlı hayvan ve ürünlerin ülkeye giriş ve çıkış
işlemlerinin yapılmasını sağlar.

\(5) Bakanlık, resmî kontrol sonucu ülkeye girişi uygun olmayan canlı
hayvan, ürün ve diğer maddeleri alıkoyar. Bunlara, sahibinin bilgisi
dâhilinde, karantina altına alma, geri gönderme, özel işleme tâbi tutma,
esas kullanım amacı dışında başka bir amaçla kullanılmasına izin verme
veya itlaf ve imha önlemlerinden bir veya birkaçını uygular veya
uygulatır. Bu önlemler, insan, bitki ve hayvan sağlığı ile çevre için
doğrudan ya da dolaylı herhangi bir olumsuz etkiye sebep olmayacak
şekilde uygulanır. Bu iş ve işlemler için yapılacak tüm masraflar sahibi
tarafından karşılanır. İmha ve itlaf hâlinde Bakanlıkça herhangi bir
tazminat ödenmez.

\(6) Canlı hayvan ve ürünlerin ihracatında yapılan resmî kontrollerde,
alıcı ülkenin farklı bir talebinin olmaması hâlinde, bu Kanun hükümleri
dikkate alınır. Sağlık için tehlike oluşturanlar  hariç,  bu Kanun
hükümlerine uygun olmayan ürünler,  alıcı  ülkenin mevzuatına uygun
olması ya da alıcı ülkeye ürünle ilgili açıklamalar yapılması ve alıcı
ülkenin kabul etmesi durumunda ihraç edilebilir. İhracatçı, Bakanlığın
alacağı her türlü tedbire uymakla yükümlüdür.

\(7) Ülkemizin taraf olduğu ikili veya çok taraflı uluslararası
anlaşmaların varlığı hâlinde, ithalatta ve ihracatta söz konusu anlaşma
hükümleri geçerli olur.

10587

 

\(8) İhraç edilen ancak çeşitli nedenlerle geri dönen canlı hayvan ve
ürünler, geri dönme sebebi de dikkate alınarak, geri dönen canlı hayvan
ve ürünün, ihraç edilenle aynı olduğuna ilişkin tespit yapıldıktan
sonra, Bakanlıkça resmî kontrole tâbi tutulur. Kontrol sonucu mevzuata
uygun olan canlı hayvan ve ürünlerin girişine izin verilir. Uygun
olmayan canlı hayvan ve ürünler için aşağıdaki tedbirlerden biri
uygulanır:

a\) Yeniden ihraç edilir.

b\) Karantina altına alınır.

c\) Özel işleme tâbi tutulur.

ç) Esas kullanım amacı dışında başka bir kullanım amaçlı girişine izin
verilir.

d\) İtlaf ve imha edilir.

\(9) Bakanlık, canlı hayvan, hayvansal ürünler ile bitki, bitkisel ürün
ve ahşap ambalaj malzemelerinin ülkeye giriş yapacağı sınır kontrol
noktaları kurar. Takip ile ilgili bilgi sistemini oluşturur ve işletir.
Ülkeye girişi yapılacak diğer ürünler ile ilgili gümrük giriş kapılarını
Gümrük Müsteşarlığı ile birlikte belirler.

\(10) Bakanlık, ihraç edilecek canlı hayvan ve ürünlerin gümrük çıkış
kapılarını Gümrük Müsteşarlığı ile birlikte belirler.

\(11) Ev ve süs hayvanlarının ticarî olmayan hareketleri ile yolcu
beraberi ürünler ile ilgili hususlar Bakanlıkça
belirlenir.                        

\(12) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**ÜÇÜNCÜ BÖLÜM**

**Resmî Kontrollerin, Veteriner ve Bitki Sağlığı **

**Hizmetlerinin Finansmanı ve Harcamalar**

**Resmî kontrollerin, veteriner ve bitki sağlığı hizmetlerinin
finansmanı ve harcamalar**

**MADDE 35-** (1) Bakanlık, bu Kanun kapsamında yürütülen faaliyetler ve
yapılan resmî kontrollerin karşılığı olarak ücret alabilir. Hangi
faaliyetlerden ve resmî kontrollerden ne miktarda ücret alınacağı her
yıl Aralık ayında Bakanlıkça belirlenir.

\(2) Bu Kanun kapsamında elde edilecek gelirlerden 21/12/1967 tarihli ve
969 sayılı Tarım ve Köyişleri Bakanlığının Merkez ve Taşra Kuruluşlarına
Döner Sermaye Verilmesi Hakkında Kanun ile ilgili olan faaliyet
gelirleri, döner sermaye bütçelerine gelir olarak kaydedilir ve bu
gelirler öncelikli olarak bu Kanun kapsamındaki faaliyetlerin
yürütülmesinde kullanılır. Diğer gelirler genel bütçeye gelir
kaydedilir.

 (3) Salgın ve bulaşıcı hayvan hastalıkları ile zararlı organizmaların
kontrolü veya eradikasyonu, ulusal veya bölgesel düzeyde uygulanacak
mücadele projelerinin hazırlatılması ve uygulanması, mücadelesi,
kontrolü, denetimi ve bu amaçlarla alet, malzeme, aşı, ilaç ve
benzerlerinin alımı ile acil durumlardaki ihtiyaçlar için döner sermaye
bütçelerinden gerekli harcamaları yaptırmaya veya bu amaçlarla bir
işletmeden diğer işletmeye borç veya karşılıksız olmak üzere kaynak
aktarmaya Tarım ve Köyişleri Bakanı yetkilidir.

\(4) Bakanlık bütçesine, döner sermaye faaliyetleri dışında, bu Kanun
kapsamındaki görevlerin yerine getirilmesi amacıyla gerekli ödenek
konulur.

10588

 

\(5) Bu Kanun kapsamında Bakanlık tarafından gümrüklerde kontrolü zorunlu
olan canlı hayvan ve ürünler ile yurt içi hayvan sevklerinde yapılan
kontrollerin mesai saatleri dışında veya resmi tatillerde yapılması
halinde, bu kontrolleri gerçekleştiren personele, ayda 6000 gösterge
rakamını geçmemek üzere görev yaptıkları her gün için 400 gösterge
rakamının memur aylık katsayısı ile çarpılması sonucu bulunacak tutarı
geçmemek üzere, döner sermaye bütçesinden fazla çalışma ücreti ödenir.

\(6) Bu maddenin uygulanması ile ilgili usul ve esaslar Maliye
Bakanlığının görüşü alınarak Bakanlıkça çıkarılacak yönetmelik ile
belirlenir.

 

**SEKİZİNCİ KISIM**

**Cezaî Hükümler**

** **

**BİRİNCİ BÖLÜM**

**Cezaî Hükümler, Cezaların Uygulanması, Tahsili ve İtirazlar**

**Hayvan sağlığı, hayvan refahı ve zootekni ile ilgili yaptırımlar**

**MADDE 36-** (1) Hayvan sağlığı, hayvan refahı ve zootekni ile ilgili
yaptırımlar aşağıda belirtilmiştir:

a\) 4 üncü maddenin birinci fıkrasının (b) bendine göre hastalıkların
yayılmasının önlenmesi amacıyla Bakanlık tarafından alınan tedbirlere
uymayanlara beşbin Türk Lirası idarî para cezası verilir.

b\) 4 üncü maddenin dördüncü fıkrasına göre Bakanlıkça getirilen
yasaklama ve kısıtlamalara uymayanlara beşbin Türk Lirası idarî para
cezası verilir.

c\) 4 üncü maddenin altıncı fıkrasında belirtilen, bulaşıcı hayvan
hastalığını ya da sebebi belli olmayan hayvan ölümlerini Bakanlığa
bildirmeyen hayvan sahipleri ve bakıcıları ile muayene eden veteriner
hekimlere beşyüz Türk Lirası idarî para cezası verilir.

ç) 4 üncü maddenin yedinci fıkrasında belirtilen gerçek veya tüzel
kişilerden, Bakanlık tarafından istenen kayıtları tutmayanlara beşyüz
Türk Lirası idarî para cezası verilir, kontrollerde gerekli kolaylığı
göstermeyenlere beşbin Türk Lirası idarî para cezası verilir.

d\) 6 ncı maddede belirtilen işlemlerle ilgili olarak alınan tedbirlere
uymayan hayvancılık işletmelerine bin Türk Lirası, diğerlerine beşbin
Türk Lirası idarî para cezası verilir.

e\) 7 nci madde gereği Bakanlıkça belirlenen esaslara uygun olarak
hayvanlarını tanımlatmayan, işletmelerini ve hayvanlarını kayıt altına
aldırmayan, gerekli bildirimlerde bulunmayan, kayıt tutmayan hayvan
sahiplerine beşyüz Türk Lirası idarî para cezası verilir. Hayvanların
tanımlanmasında kullanılan malzemelerde veya kayıtlarında tahrifat
yapanlara fiil suç oluşturmadığı takdirde beşbin Türk Lirası idarî para
cezası verilir. Tanımlanmamış ve belgesiz hayvan kesimi yapan yerlere
onbin Türk Lirası idarî para cezası verilir.

10589

 

f\) 8 inci madde gereği canlı hayvan ve hayvansal ürünlerin sevklerinde
Bakanlıkça belirlenen belgeleri bulundurmayan canlı hayvan ve hayvansal
ürün sahiplerine sığır cinsi hayvanlar için hayvan başına üçyüz Türk
Lirası, koyun ve keçi türü hayvanlar için hayvan başına elli Türk
Lirası, diğer hayvan türleri ve hayvansal ürünler için araç başına bin
Türk Lirası, ayrıca nakil vasıtası sahiplerine bin Türk Lirası,
Bakanlıkça izin verilen yerler dışında hayvan satışı yapanlara bin Türk
Lirası idarî para cezası verilir. Tanımlattırılmamış sığır cinsi
hayvanlar ile koyun ve keçilerin nakil sırasında yakalanması hâlinde tüm
masrafları sahibi tarafından karşılanarak en yakın kesimhanede
kestirilir ve sahibine teslim edilir.

g\) 9 uncu maddenin; birinci fıkrasında yer alan hükümlere aykırı hareket
edenlere hayvan başına yüz Türk Lirası, dördüncü fıkrası gereği
Bakanlıkça belirlenen barınma yerlerine ilişkin esaslara aykırı hareket
edenlere hayvan başına yüz Türk Lirası, nakillerle ilgili esaslara
aykırı hareket edenlere bin Türk Lirası, kesim öncesi ve kesim
sırasındaki esaslara aykırı hareket edenlere ikibin Türk Lirası idarî
para cezası, Bakanlıktan onaylı kesim yerleri dışında kesim yapanlara
beşbin Türk Lirası idarî para cezası verilir.

ğ) 10 uncu maddenin üçüncü fıkrası gereğince Bakanlıktan izin almadan
faaliyette bulunanlara onbin Türk Lirası idarî para cezası verilir;
bunların faaliyeti durdurulur ve ürünlerin üreme amaçlı kullanımına izin
verilmez.

h\) 10 uncu maddenin sekizinci fıkrası gereği Bakanlıkça belirlenen
esaslara aykırı olarak sahte belge düzenleyenlere, sunanlara veya
belgede tahrifat yaparak ilgilileri yanıltanlara hayvan başına sığırlar
için beşbin Türk Lirası, atlar için yüzbin Türk Lirası, koyun, keçi ve
diğer hayvanlar için beşyüz Türk Lirası idarî para cezası verilir,
belgeleri iptal edilir ve bunlar hakkında savcılığa suç duyurusunda
bulunulur. 

ı) 10 uncu maddenin onikinci, onüçüncü ve ondördüncü fıkraları
hükümlerine aykırı hareket edenler ile soy kütüğüne kayıtlı
damızlıkların, safkan Arap ve İngiliz atlarının ölmeleri hâlinde
pedigrilerini belirlenen süreler içerisinde geri vermeyen veya sahip ve
don değişikliğini bildirmeyen ve pedigrisine işletmeyen hayvan
sahiplerine beşbin Türk Lirası idarî para cezası verilir. Söz konusu
hayvanların soy kütüğünden kaydı silinir ve pedigrileri iptal edilerek
geri alınır.

i\) 11 inci madde gereğince Bakanlıktan onay almadan faaliyette
bulunanlara beşbin Türk Lirası idarî para cezası verilir ve bunlar
faaliyetten men edilir. İstenen kayıtları tutmayanlara bin Türk Lirası
idarî para cezası verilir.

**Veteriner sağlık ürünleri ile ilgili yaptırımlar**

**MADDE 37-** (1) Veteriner sağlık ürünleri ile ilgili yaptırımlar
aşağıda belirtilmiştir:

a\) Onaylı olmayan yerlerde veteriner tıbbî ürünü üretimi yapan gerçek ve
tüzel kişilere otuzbin Türk Lirası idarî para cezası verilir ve
faaliyetten men edilir. Ürünler masrafları sorumlusuna ait olmak üzere
piyasadan toplatılır ve imha edilmek üzere mülkiyetinin kamuya
geçirilmesine karar verilir.

10590

 

b\) Veteriner tıbbî ürünle ilgili onay alınmadan veteriner tıbbî ürünü
ithal eden ve üretenlere otuzbin Türk Lirası, satan ve bulunduranlara
yirmibin Türk Lirası idarî para cezası verilir. Veteriner tıbbî
ürünlerini kaçak olarak ülkeye soktuğu tespit edilenler hakkında,
21/3/2007 tarihli ve 5607 sayılı Kaçakçılıkla Mücadele Kanunu
hükümlerine göre işlem yapılmak üzere savcılığa suç duyurusunda
bulunulur. Ürünler masrafları sorumlusuna ait olmak üzere piyasadan
toplatılır ve imha edilmek üzere mülkiyetinin kamuya geçirilmesine karar
verilir. Onaylı yerlerde onaylı olmayan veteriner tıbbî ürünlerinin
üretilmesi durumunda ayrıca üretim yerinin onayı bir yıl süre ile askıya
alınır. Üretilen ürün veteriner biyolojik ürün ise üretim yerinin onayı
iptal edilir.

c\) Gıda değeri bulunan hayvanlara uygulanması yasaklanan veya bu yönde
uyarılar taşıyan maddeleri ihtiva eden veteriner tıbbî ürünlerini, gıda
değeri bulunan hayvanlara uygulayanlara beşbin Türk Lirası idarî para
cezası verilir. Yasaklı maddeler ve yasaklı maddelerin uygulandığı
hayvanlardan elde edilen ürünler hakkında mülkiyetinin kamuya
geçirilmesine karar verilir.

ç) Veteriner biyolojik ürünlerden kullanımı belirli tür, yaş, hayvan,
bölge veya kullanıcılar ile kısıtlanmış olanları, kısıtlamaları dışında
uygulayanlara, hayvan başına; sığır cinsi hayvanlar için ikiyüz Türk
Lirası, tek tırnaklılar için bin Türk Lirası, koyun ve keçiler için elli
Türk Lirası, kanatlılar için beş Türk Lirası, kedi ve köpekler için yüz
Türk Lirası, diğer hayvan türleri için işletme başına beşbin Türk Lirası
idarî para cezası uygulanır.

d\) Bakanlıktan onaylı veteriner sağlık ürünlerinin analizleri sonucunda,
onaya esas dosyasındaki formül veya spesifikasyona uymadığının tespit
edilmesi hâlinde, yirmibin Türk Lirası idarî para cezası verilir. Hatalı
ürünlerin ilgili serileri onay sahibi tarafından piyasadan toplatılır ve
imha edilmek üzere mülkiyetinin kamuya geçirilmesine karar verilir.
Ürünün piyasadan toplatılmaması hâlinde, ürün sahibine ayrıca beşbin
Türk Lirası idarî para cezası verilir.

e\) Onaylı veteriner sağlık ürünlerinden birini taklit etmek suretiyle
sahtesini üreterek piyasaya arz edenler bir yıldan üç yıla kadar hapis
cezası ve bin gün adlî para cezası ile cezalandırılır. Bakanlıktan
onaylı üretim yerlerinde, taklit veteriner sağlık ürünlerini üreten
yerlerin onayı bir yıl süreyle askıya alınır, üretilen ürün taklit
veteriner biyolojik ürün ise üretim yerinin onayı iptal edilir.

f\) 12 nci maddenin onyedinci fıkrasına göre Bakanlıkça belirlenen
düzenlemelere aykırı hareket edenlere beşbin Türk Lirası idarî para
cezası verilir. İzinsiz olduğu belirlenen ürünler masrafları sorumlusuna
ait olmak üzere piyasadan toplatılır ve imha edilmek üzere mülkiyetinin
kamuya geçirilmesine karar verilir.

g\) 13 üncü maddede belirtilen satış yerleri dışında veteriner tıbbî
ürünlerin satışını yapan yer sahiplerine onbin Türk Lirası idarî para
cezası verilir; ürünlere el konularak mülkiyetinin kamuya geçirilmesine
karar verilir.

ğ) 13 üncü maddenin üçüncü fıkrasında belirtilen psikotropik ve narkotik
veteriner tıbbî ürünleri ile ilgili hükümlere aykırı hareket edenlere
beşbin Türk Lirası idarî para cezası verilir; ürünlere el konularak
mülkiyetinin kamuya geçirilmesine karar verilir.

10591

 

h\) 13 üncü maddenin dördüncü fıkrasında belirtilen hükümlere aykırı
hareket edenlere onbin Türk Lirası idarî para cezası verilir. Fiilin,
ticarî reklâm ve ilân yoluyla gerçekleşmesi hâlinde 23/2/1995 tarihli ve
4077 sayılı Tüketicinin Korunması Hakkında Kanunun 16 ncı maddesine
aykırı hareket edenler hakkındaki ceza hükümleri uygulanır.

ı) Veteriner tıbbî ürünlerini satmak üzere onaylı satış yerlerinin,
onaya esas dosya bilgilerine ve ilgili mevzuata uymadığının tespiti
hâlinde, işyeri sahipleri ve sorumluları ürün güvenilirliğine ilişkin
risk oluşturmayan durumlarda ikaz edilir ve düzeltilmesi için süre
verilir. Risk oluşturması ve ikaz edilen hususların düzeltilmemesi
hâlinde satış yerinin onayı bir aydan bir yıla kadar askıya alınır.

i\) Veteriner tıbbî ürünleri ile ilgili Bakanlıkça istenen kayıtları
tutmayan, veteriner tıbbî ürünlerinin toptan ve perakende satışı ile
ilgili esaslara uymayan onay sahibine, üretim yerlerine ve toptan satış
depolarına yirmibin Türk Lirası, perakende satış yerlerine beşbin Türk
Lirası idarî para cezası verilir.

j\) 13 üncü maddede belirtilen yerlerde, ambalajı açılmış, bozuk veya son
kullanma tarihi geçmiş veteriner sağlık ürünleri bulunduran ve satan
kişilere  bin Türk Lirası idarî para cezası verilir.

**Bitki sağlığı ile ilgili yaptırımlar**

**MADDE 38-** (1) Bitki sağlığı ile ilgili yaptırımlar aşağıda
belirtilmiştir:

a\) 15 inci maddenin birinci fıkrasının (b) bendinde zararlı
organizmaların yayılmasının önlenmesi amacıyla Bakanlık tarafından
alınan tedbirlere uymayanlara üçbin Türk Lirası idarî para cezası
verilir.

b\) 15 inci maddenin ikinci fıkrasında belirtilen zararlı organizmalarla
yapılacak mücadeleyi Bakanlıkça belirlenen esaslara göre yapmayanlara
üçbin Türk Lirası idarî para cezası verilir.

c\) 15 inci maddenin beşinci fıkrasında bildirimi istenen zararlı
organizma salgınını bildirmeyenlere bin Türk Lirası idarî para cezası
verilir.

ç) 15 inci maddenin altıncı fıkrasında Bakanlıkça belirlenen yasaklama
ve kısıtlamalara ve korunmuş bölgelerle ilgili getirilen esaslara
uymayanlara beşbin Türk Lirası idarî para cezası verilir.

d\) 15 inci maddenin sekizinci fıkrasında belirtilen zararlı organizma
mücadelesinde kullanılacak faydalı organizmaları Bakanlıkça belirlenen
esaslara uyulmadan üretenlere, ithalatını yapanlara, piyasaya arz
edenlere beşbin Türk Lirası, kullananlara ise bin Türk Lirası idarî para
cezası verilir.

e\) 15 inci maddenin dokuzuncu fıkrasında belirtilen Bakanlıkça
belirlenen ahşap ambalaj malzemelerini onay almadan üretenlerin
faaliyeti durdurulur ve yirmibin Türk Lirası idarî para cezası verilir.
Onaylı olduğu hâlde Bakanlıkça belirlenen esaslara aykırı üretim
yapanlara birinci defa onbin Türk Lirası, bir yıl içerisinde aynı fiilin
tekrarı hâlinde yirmibin Türk Lirası idarî para cezası verilir, ahşap
ambalaj malzemelerinin onay şartlarını kaybeden tesislere altı ayı
aşmamak üzere süre verilir, bu süre zarfında üretim askıya alınır,
verilen süre sonunda olumsuzlukların giderilmemesi durumunda onayı iptal
edilir.

10592

 

f\) 15 inci maddenin onuncu fıkrasında belirtilen üretim materyallerine
ilişkin onay almadan üretim yapanların faaliyetine son verilir ve
yirmibin Türk Lirası idarî para cezası verilir, ürüne el konulur ve
mülkiyetinin kamuya geçirilmesine karar verilir. Onaylı olup da
Bakanlıkça belirlenmiş esaslara aykırı hareket edenlere onbin Türk
Lirası idarî para cezası verilir.

g\) 15 inci maddenin onbirinci fıkrasında belirtilen yerlerde Bakanlıkça
mücadelesi istenen zararlı organizmalarla ilgili mücadeleyi yapmayanlara
bin Türk Lirası idarî para cezası verilir, yapmayanlar adına gerekli
mücadele Bakanlık tarafından yapılır veya yaptırılır. Mücadele
masrafının iki katı tutarın sorumlular tarafından ödenmesi için bir
aylık ödeme süresi verilir.

ğ) 15 inci maddenin onikinci fıkrasına aykırı olarak Bakanlıktan onay
almadan faaliyette bulunanlara beşbin Türk Lirası idarî para cezası
verilir. Onay alıp da Bakanlıkça belirlenen esaslara aykırı hareket
edenlere ikibin Türk Lirası idarî para cezası verilir.

h\) 17 nci maddenin birinci fıkrasına göre kayıtlarını yaptırmayanlara
üçbin Türk Lirası idarî para cezası verilir. Kayıtlı olduğu hâlde
Bakanlıkça belirlenen esaslara aykırı hareket edenlere ikibin Türk
Lirası idarî para cezası verilir. Bakanlıkça belirlenen kayıt
şartlarının kaybedildiğinin tespiti hâlinde kayıt iptal edilir.

ı) 17 nci maddenin ikinci fıkrasında belirtilen Bakanlıkça belirlenen
bitki ve bitkisel ürün ve diğer maddeleri, bitki pasaportu olmaksızın
sevkini yapanlara, ikibin Türk Lirası idarî para cezası verilir. Bitki
pasaportuyla ilgili konulmuş esaslara uymayanlara üçbin Türk Lirası
idarî para cezası verilir.

**Bitki koruma ürünleri ile ilgili yaptırımlar**

**MADDE 39-** (1) Bitki koruma ürünleri ile ilgili yaptırımlar aşağıda
belirtilmiştir:

a\) Onaylı olmayan yerlerde bitki koruma ürünü üretimi yapan gerçek ve
tüzel kişilere otuzbin Türk Lirası, ziraî mücadele alet ve makineleri
üretimi yapan gerçek ve tüzel kişilere beşbin Türk lirası idarî para
cezası verilir ve bunlar faaliyetten men edilir. Ürünler masrafları
sorumlusuna ait olmak üzere piyasadan toplatılır ve imha edilmek üzere
mülkiyetinin kamuya geçirilmesine karar verilir.

b\) Bitki koruma ürünleriyle ilgili onay alınmadan bitki koruma ürünü
ithal eden ve üretenlere otuzbin Türk Lirası, satan ve bulunduranlara
yirmibin Türk Lirası, ziraî mücadele alet ve makinelerini üretenlere
beşbin Türk Lirası, satan ve bulunduranlara üçbin Türk Lirası idarî para
cezası verilir. Bitki koruma ürünleri ile ziraî mücadele alet ve
makinelerini kaçak olarak ülkeye  soktuğu  tespit edilenler hakkında,
 5607 sayılı Kaçakçılıkla  Mücadele Kanunu hükümlerine göre işlem
yapılmak üzere savcılığa suç duyurusunda bulunulur. Ürünler masrafları
sorumlusuna ait olmak üzere piyasadan toplatılır ve bitki koruma
ürünlerinin imha edilmek üzere mülkiyetinin kamuya geçirilmesine, ziraî
mücadele alet ve makinalarının ise  mülkiyetinin kamuya geçirilmesine
karar verilir. Onaylı yerlerde onaylı olmayan bitki koruma ürünlerinin
veya ziraî mücadele alet ve makinelerinin üretilmesi durumunda ayrıca
üretim yerinin onayı bir yıl süre ile askıya alınır.

c\) Zararlı organizma mücadelesinde uygulanması yasaklanan veya bu yönde
uyarılar taşıyan maddeleri ihtiva eden bitki koruma ürünlerini, piyasaya
arz edilmek üzere üretilen bitki ve bitkisel ürünlere uygulayanlara
dörtyüz gün adlî para cezası verilir, uygulayıcı, ziraî mücadele
hizmetini onaylı olarak yapıyor ise ceza iki katı uygulanır. Ürünlerin
imha edilmek üzere mülkiyetinin kamuya geçirilmesine karar verilir.

10593

 

ç) Bakanlıktan onaylı bitki koruma ürünlerinin analizleri sonucunda,
onaya esas dosyasındaki formülüne ve spesifikasyonuna uymadığının tespit
edilmesi hâlinde, bitki koruma ürünleri için yirmibin Türk Lirası idarî
para cezası verilir. Bakanlıktan onaylı ziraî mücadele alet ve
makinelerinin test ve denemeleri sonucunda onaya esas
spesifikasyonlarına uymadığının tespit edilmesi hâlinde ikibin Türk
Lirası idarî para cezası verilir. Hatalı ürünlerin ilgili serileri onay
sahibi tarafından piyasadan toplatılır ve imha edilmek üzere
mülkiyetinin kamuya geçirilmesine karar verilir. Ürünün piyasadan
toplatılmaması hâlinde, ürün sahibine ayrıca beşbin Türk Lirası idarî
para cezası verilir.

d\) Onaylı bitki koruma ürünlerinden ve ziraî mücadele alet ve
makinelerinden birini taklit etmek suretiyle sahtesini üreterek piyasaya
arz edenler bir yıldan üç yıla kadar hapis cezası ve bin gün adlî para
cezası ile cezalandırılır.

e\) Zararlı organizma mücadelesinde kullanılacak alet ve makineler ile
bitki koruma ürünü dışında kalan diğer ürünlerin onayı, üretimi,
ithalatı, etiketlenmesi, piyasaya arzı, kullanımı ve kontrolüne ilişkin
esaslara aykırı hareket edenlere beşbin Türk lirası idarî para cezası
verilir.

f\) 19 uncu maddenin birinci fıkrasında belirtilen satış yerleri dışında
bitki koruma ürünlerinin satışını yapan yer sahiplerine onbin Türk
Lirası idarî para cezası verilir. Ürünlere el konularak mülkiyetinin
kamuya geçirilmesine karar verilir.

g\) Bitki koruma ürünleri ile ilgili Bakanlıkça istenen kayıtları
tutmayan, bitki koruma ürünlerinin toptan ve perakende satışı ile ilgili
esaslara uymayan onay sahibine, üretim yerlerine ve toptan satış
depolarına yirmibin Türk Lirası, perakende satış yerlerine beşbin Türk
Lirası idarî para cezası verilir.

ğ) 19 uncu maddenin üçüncü fıkrasında belirtilen hükümlere aykırı
hareket edenlere onbin Türk Lirası idarî para cezası verilir. Fiilin,
ticarî reklâm ve ilân yoluyla gerçekleşmesi hâlinde 4077 sayılı
Tüketicinin Korunması Hakkında Kanunun 16 ncı maddesine aykırı hareket
edenler hakkındaki ceza hükümleri uygulanır.

h\) Bitki koruma ürünlerini satmaya onaylı satış yerlerinin, onaya esas
dosya bilgilerine ve ilgili mevzuata uymadığının tespiti hâlinde, işyeri
sahipleri ve sorumluları ürün güvenilirliğine  ilişkin  risk
 oluşturmayan  durumlarda ikaz  edilir  ve  düzeltilmesi   için  süre
verilir. Risk oluşturması ve ikaz edilen hususların düzeltilmemesi
hâlinde satış yerinin onayı bir aydan bir yıla kadar askıya alınır.

ı) Bakanlıkça reçeteli olarak satılması istenen bitki koruma ürünlerini
reçetesiz olarak alıp uygulayanlara bin Türk Lirası, reçetesiz olarak
satanlara ve Bakanlıkça istenen kayıtları tutmayanlara beşbin Türk
Lirası idarî para cezası verilir.

i\) Bakanlıkça kullanımı yasaklanan bitki koruma ürünlerini reçeteye
yazanlara bin Türk Lirası idarî para cezası verilir.

j\) Bitki koruma ürünlerini etiket bilgilerine uygun şekilde
kullanmayanlara bin Türk Lirası idarî para cezası verilir.

k\) Bitki koruma ürünlerinin artık ve ambalajlarını Bakanlıkça belirlenen
esaslara göre imha etmeyenlere bin Türk Lirası idarî para cezası
verilir.

10594

 

**Gıda ve yem ile ilgili yaptırımlar**

**MADDE 40-** (1) Gıda ve yem ile ilgili yaptırımlar aşağıda
belirtilmiştir:

a\) İnsan tüketimine uygun olmayan gıdalar, masrafları sorumlusuna ait
olmak üzere piyasadan toplatılır ve mülkiyetinin kamuya geçirilmesine
karar verilir. Bu ürünleri üreten veya piyasaya arz edenler hakkında
kamunun sağlığına karşı suçlar kapsamında Cumhuriyet savcılığına suç
duyurusunda bulunulur.

b\) Hayvan sağlığı için tehlike oluşturan ve tüketime uygun olmayan
yemler, masrafları sorumlusuna ait olmak üzere piyasadan toplatılır ve
mülkiyetinin kamuya geçirilmesine karar verilir. Bu ürünleri üreten veya
piyasaya arz edenlere beşbin Türk Lirası idarî para cezası verilir.

c\) 21 inci maddenin üçüncü fıkrası gereğince Bakanlık tarafından
belirlenen esaslara aykırı hareket edenlere beşbin Türk Lirası idarî
para cezası verilir. Ürünlere el konarak mülkiyetinin kamuya
geçirilmesine karar verilir.

ç) 21 inci maddenin dördüncü fıkrasına yönelik Bakanlıkça belirlenen
düzenlemelere aykırı hareket edenlere beşbin Türk Lirası idarî para
cezası verilir. Ürünler masrafları sorumlusuna ait olmak üzere piyasadan
toplatılır ve mülkiyetinin kamuya geçirilmesine karar verilir.

d\) 21 inci maddenin beşinci fıkrasına aykırı hareket edenlere onbin Türk
Lirası idarî para cezası verilir. Ürünlerin, insan sağlığı için risk
oluşturması durumunda ürünler masrafları sorumlusuna ait olmak üzere
piyasadan toplatılır ve mülkiyetinin kamuya geçirilmesine karar verilir.
Aykırılık sadece etiket bilgilerinden kaynaklanıyor ise idarî para
cezası beşbin Türk Lirası olarak uygulanır.

e\) 21 inci maddenin altıncı fıkrası gereği Bakanlıkça belirlenen
kısıtlama veya yasaklamalara aykırı hareket edenlere onbin Türk Lirası
idarî para cezası verilir.

f\) 22 nci maddenin ikinci fıkrasına aykırı hareket edenlere beşbin Türk
Lirası idarî para cezası verilir.

g\) 22 nci maddenin üçüncü fıkrası gereği tutulması zorunlu kayıtları
tutmayanlar ve Bakanlığa bildirimi zorunlu olan bilgileri vermeyenler
hakkında beşbin Türk Lirası idarî para cezası verilir.

ğ) 22 nci maddenin dördüncü fıkrasına aykırı hareket edenlere onbin Türk
Lirası idarî para cezası verilir. Ürünlere el konarak mülkiyetinin
kamuya geçirilmesine karar verilir.

h\) 22 nci maddenin altıncı fıkrası gereği işbirliği yapmayanlara üçbin
Türk Lirası idarî para cezası ve Bakanlığın aldığı önlemlerin
uygulanması sırasında engelleme yapanlara beşbin Türk Lirası idarî para
cezası verilir.

ı) 22 nci maddenin yedinci fıkrasında belirtilen personeli
çalıştırmayanlara üçbin Türk Lirası idarî para cezası verilir.

i\) 24 üncü maddenin birinci fıkrasında Bakanlık tarafından istenen
bilgileri vermeyenlere ikibin Türk Lirası idarî para cezası verilir.

j\) 24 üncü maddenin ikinci fıkrasına aykırı hareket edenlere ikibin Türk
Lirası idarî para cezası verilir. Fiilin aynı üründe bir yıl içerisinde
tekrarı hâlinde ceza onbin Türk Lirası olarak uygulanır. Etiket
bilgileri mevzuata uygun hale getirilinceye kadar ürünlerin satışına
izin verilmez.

10595

 

k\) 24 üncü maddenin üçüncü fıkrasına aykırı hareket eden üretim
yerlerine onbin Türk Lirası, perakende işyerlerine bin Türk Lirası idarî
para cezası verilir. Fiilin, ticarî reklâm, ilân veya etiket yoluyla
gerçekleşmesi hâlinde 4077 sayılı Tüketicinin Korunması Hakkında Kanun
hükümleri uygulanır. Etiketteki beyan bilgileri ile içeriğinin ve
analitik değerlerinin uymaması hâlinde beşbin Türk Lirası idarî para
cezası verilir.

l\) 24 üncü maddenin dördüncü fıkrasına aykırı olarak taklit ve tağşiş
yapanlara onbin Türk Lirası idarî para cezası verilir, taklit ve tağşiş
edilmiş ürünlere el konulur ve mülkiyetinin kamuya geçirilmesine karar
verilir.

m\) 25 inci maddenin ikinci fıkrası gereği alınan hızlı uyarı bildirimine
istinaden Bakanlık tarafından uygulamaya konulan tedbirlere uymayanlara
beşbin Türk Lirası idarî para cezası verilir. Hızlı uyarıya konu olan
ürün veya bu üründen elde edilen ürün  mevcut ve bitki, hayvan ve insan
sağlığı açısından risk teşkil ediyorsa, ürünlere el konulur ve
mülkiyetinin kamuya geçirilmesine karar verilir. Piyasaya dağıtımı
yapılmış ise sahibi tarafından piyasadan toplatılır. Ürünün piyasadan
toplatılmaması hâlinde ürün sahibine beşbin Türk Lirası idarî para
cezası verilir.

n\) 25 inci maddenin üçüncü ve dördüncü fıkralarında belirtilen acil
durumlar ve kriz yönetimi sırasında Bakanlık tarafından alınan
tedbirlere uymayanlara beşbin Türk Lirası idarî para cezası verilir.

o\) 26 ncı maddenin beşinci fıkrası gereği Bakanlık tarafından getirilen
ihtiyatî tedbirlere uymayanlara beşbin Türk Lirası idarî para cezası
verilir.

ö) 27 nci maddenin birinci fıkrasında belirtilen ürünlerle ilgili
hükümlere aykırı hareket eden işyerlerine onbin Türk Lirası idarî para
cezası verilir, Bakanlıkça veya Sağlık Bakanlığınca belirlenen şartları
yerine getirinceye kadar işyerleri faaliyetten men edilir.

p\) 28 inci maddenin birinci fıkrasında belirtilen ürünlerle ilgili
hükümlere aykırı hareket eden işyerlerine onbin Türk Lirası idarî para
cezası verilir; ürünlere el konulur ve mülkiyetinin kamuya geçirilmesine
karar verilir.

**Hijyen ve resmî kontroller ile ilgili yaptırımlar**

**MADDE 41-** (1) Hijyen ve resmî kontroller ile ilgili yaptırımlar
aşağıda belirtilmiştir:

a\) 29 uncu maddenin ikinci fıkrası gereğince Bakanlık tarafından
belirlenen hijyen esaslarına aykırı hareket eden birincil üretim
yapanlara bin Türk Lirası, perakende işyerlerine ikibin Türk Lirası,
diğer işyerlerine beşbin Türk Lirası idarî para cezası, üçüncü
fıkrasında belirtilen esaslara uymayan yem ve gıda işletmecilerine
ikibin Türk Lirası idarî para cezası verilir.

b\) 30 uncu maddenin birinci fıkrası gereği Bakanlıktan onay alması
gereken işletmelerden, onay almadan üretim yapanlara onbin Türk Lirası,
depo ve satış yerlerine beşbin Türk Lirası idarî para cezası verilir. Bu
işletmelerin faaliyetleri durdurularak ürünlerine el konulur ve
mülkiyetinin kamuya geçirilmesine karar verilir.

c\) 30 uncu maddenin birinci fıkrası gereği kayıt yaptırmayan üretim
yerlerine ikibin Türk Lirası, perakende işyerlerine bin Türk Lirası
idarî para cezası verilir.

ç) 31 inci maddenin üçüncü fıkrasına aykırı olarak kontrollerde gerekli
kolaylığı göstermeyenlere fiil suç oluşturmadığı takdirde beşbin Türk
Lirası idarî para cezası verilir.

10596

 

d\) Resmî kontrol sonucu bozulduğu, kokuştuğu, ambalajı ürüne zarar
verecek şekilde hasar gördüğü, son tüketim tarihi geçtiği tespit edilen
ürünlerin piyasada bulunması, satışa veya tüketime sunulması hâlinde
işyeri sahiplerine bin Türk Lirası idarî para cezası verilir. Ürünlere
el konularak mülkiyetinin kamuya geçirilmesine karar verilir.

e\) Yapılan resmî kontroller sırasında, işyerinin tamamının veya bir
bölümünün insan sağlığı ve gıda güvenilirliği, hayvan sağlığı ve yem
güvenilirliği açısından tehlike oluşturması ve acil tedbirleri
gerektirmesi durumunda, üretimin tamamı veya tehlike oluşturan bölümünün
faaliyetleri durdurulur. Üretim yerlerine beşbin Türk Lirası, perakende
işyerlerine bin Türk Lirası idarî para cezası verilir. Bunların,
eksikliklerini giderinceye kadar faaliyetine izin verilmez. İnsan
sağlığı ve gıda güvenilirliği, hayvan sağlığı ve yem güvenilirliği
açısından tehlike oluşturmayan ve acil tedbirleri gerektirmeyen diğer
durumlarda, görülen uygunsuzlukların giderilmesi için altı ayı aşmamak
üzere süre verilir. Verilen süre sonunda uygunsuzlukların giderilmemesi
durumunda, üretimin tamamı veya uygunsuzluğun olduğu bölümünün
faaliyetleri durdurulur, üretim yerlerine beşbin Türk Lirası, perakende
işyerlerine bin Türk Lirası idarî para cezası verilir.

f\) 31 inci maddenin onuncu fıkrasına istinaden görev verilen kurum ve
kuruluşların Bakanlıkça verilen görevi yürütememesi veya belirlenen
şartlara aykırı biçimde kullanıldığının tespiti hâlinde verilen görev
yetkisi iptal edilir.

g\) 33 üncü madde gereği Bakanlıktan onay almadan faaliyette bulunan
laboratuvarlar faaliyetten  men  edilir  ve  sahiplerine onbeşbin  Türk
Lirası idarî  para  cezası  verilir. Analiz yapmadan analiz raporu
düzenleyen laboratuvar sahiplerine onbin Türk Lirası idarî para cezası
verilir. Fiillerin bir yıl içinde tekrarı hâlinde ceza iki kat olarak
uygulanır.

ğ) 33 üncü maddenin beşinci fıkrası gereği Bakanlıkça istenilen
kayıtları tutmayan ve süresi içerisinde sunmayanlar ile bildirimi
istenilen değişiklikleri süresi içinde bildirmeyenlere beşbin Türk
Lirası idarî para cezası verilir.

h\) Bakanlıktan kuruluş ve faaliyet onayı alan laboratuvarların resmî
kontrolleri sırasında mevzuata uygunsuzluk tespit edilmesi durumunda, bu
uygunsuzluğun giderilmesi için üç ayı aşmamak üzere süre verilir.
Verilen süre sonunda uygunsuzluğun giderilmemesi hâlinde beşbin Türk
Lirası idarî para cezası verilir ve uygunsuzluk giderilinceye kadar
uygunsuzlukla ilgili faaliyetten men edilir.

ı) 34 üncü maddede ithalâtla ilgili Bakanlık tarafından belirlenen
esaslara aykırı olarak, kaçak getirilen canlı hayvan ve ürün sahipleri
hakkında 5607 sayılı Kaçakçılıkla Mücadele Kanunu hükümlerine göre işlem
yapılmak üzere savcılığa suç duyurusunda bulunulur. Canlı hayvan ve
ürünlere el konulur, mülkiyeti kamuya geçirilir. Kaçak olarak yurda
girdiği tespit edilen canlı sığır cinsi hayvanlar ile koyun ve keçiler
en yakın kesimhanede kestirilerek mülkiyeti kamuya geçirilir. Kaçak
getirilen canlı hayvan ve ürünler piyasaya dağıtılmışsa sahibi
tarafından toplanır; ürünü piyasadan toplamaması hâlinde toplamama
cezası olarak sahiplerine beşbin Türk Lirası idarî para cezası verilir.

i\) 44 üncü maddenin beşinci ve altıncı fıkralarında belirtilen
istisnalar kapsamında yurda girişine izin verilen canlı hayvan ve
ürünleri ticarî olarak piyasaya arz edenler beşbin Türk Lirası idarî
para cezası ile cezalandırılır,  canlı hayvan ve ürünler piyasadan
toplatılarak el konulur ve mülkiyetinin kamuya geçirilmesine karar
verilir.

10597

**Cezaların uygulanması, tahsili ve itirazlar**

**MADDE 42-** (1) Bakanlık tarafından istenen resmî evrakta tahrifat
veya sahtecilik yaparak Bakanlığı yanılttığı tespit edilenlerin
işlemleri durdurulur ve savcılığa suç duyurusunda bulunulur.

 (2) Bu Kanunda belirtilen idarî yaptırımları uygulamaya, il tarım
müdürü yetkilidir. İl tarım müdürü bu yetkisini ilçe tarım müdürlerine
yazılı olarak devredebilir. Ancak, resmî kontroller sırasında, insan
sağlığı, gıda ve yem güvenilirliği, bitki ve hayvan sağlığı açısından
tehlike oluşturması ve acil tedbirleri gerektirmesi durumunda, idarî
para cezaları hariç olmak üzere diğer idarî yaptırımları uygulamaya
kontrol görevlisi de yetkilidir. Verilen idarî para cezaları otuz gün
içinde ödenir.

 (3) İtlaf ve imha işlemleri, tüm masrafları sahibi tarafından
karşılanmak üzere Bakanlık gözetiminde gerçekleştirilir. Malların
sahipsiz yakalanması durumunda masraflar Bakanlık bütçesinden
karşılanır.

\(4) Sahipleri tarafından piyasadan toplatılması gereken canlı hayvan ve
ürünlerin sahibi veya sorumlusu tarafından toplatılmaması durumunda
Bakanlık tarafından toplatılır, toplatma masrafının iki katı tutarın
sorumlular tarafından ödenmesi için bir aylık ödeme süresi verilir.

 (5) Bu Kanunda verilen süreler içinde ödenmeyen tutarlar ile belirlenen
idari para cezaları, 21/7/1953 tarihli ve 6183 sayılı Amme Alacaklarının
Tahsil Usulü Hakkında Kanun hükümlerine göre takip ve tahsil edilir.

**DOKUZUNCU KISIM **

**Çeşitli Hükümler**

** **

**BİRİNCİ BÖLÜM**

**Komisyonlar ve İlgili Kuruluşlarla İşbirliği, **

**İstisnaî Uygulamalar ve Yetki**

**Komisyonlar ve ilgili kuruluşlarla işbirliği **

**MADDE 43-** (1) Bakanlık, bu Kanun kapsamındaki konularla ilgili
komisyonlar veya komiteler kurabilir.

\(2) Bakanlık, bu Kanunun uygulanması ile ilgili olarak, ilgili kurum ve
kuruluşlar ile diğer bakanlıklarla işbirliği yapar.

\(3) İçişleri Bakanlığı hayvan hastalıkları ve bitki hastalık ve
zararlıları ile mücadelede, Çevre ve Orman Bakanlığı tarım alanlarına
zarar veren yabanî hayvanlar ile hayvan hastalıklarına karşı yapılacak
mücadelede yaban hayatını ilgilendiren hususlarda Bakanlığa yardımcı
olur.

\(4) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**İstisnaî uygulamalar**

**MADDE 44-** (1) Birincil ürünlerin, çiftlikte kesilmiş kümes
hayvanlarının ve tavşangillerin taze etlerinin, av hayvanları veya av
hayvanlarının etlerinin, üretici veya avcı tarafından Bakanlıkça
belirlenen küçük miktarlarının doğrudan son tüketiciye ya da son
tüketiciye doğrudan satışını yapan yerel perakendecilere arzı ile ilgili
olarak Bakanlıkça istisnaî uygulamalar getirilebilir.

10598

 

\(2) Bakanlık, hijyen kurallarını da dikkate alarak, gıdanın üretimi,
işlenmesi veya dağıtımına ilişkin, geleneksel yöntemlerin kullanımına
izin verebilir; coğrafî kısıtları bulunan bölgelerdeki gıda
işletmelerinin ihtiyaçlarının çözümüne yönelik istisnaî uygulamalar
getirebilir.

\(3) Bakanlık, tesisler ile ilgili inşaatın tasarım ve donanımına ilişkin
istisnaî uygulamalar yapabilir.

\(4) Bakanlık, kurbanlık hayvanlar ve köylerdeki kişisel ihtiyaçlar için
kesimlere ve kesim yerlerine ilişkin istisnaî uygulamalar getirebilir.

\(5) Bakanlık, hayvan ve bitki sağlığı ile ilgili karantina hükümleri
saklı kalmak kaydıyla, ticareti amaçlanmayan canlı hayvan ve ürünlerin
ülkeye girişinde istisnaî uygulamalar yapabilir.

 (6) Bakanlık, karantina hükümleri saklı kalmak kaydıyla, zararlı
organizma, faydalı organizma, bitki, bitkisel ürün ve bitki koruma
ürünlerinin bilimsel ve deneme amaçlı ülkeye girişine istisnaî
uygulamalar getirebilir.

\(7) Bu maddenin uygulanması ile ilgili usul ve esaslar Bakanlıkça
çıkarılacak yönetmelik ile belirlenir.

**Yetki **

**MADDE 45-** (1) Bu Kanun kapsamındaki faaliyetleri yürütmeye, resmî
kontrolleri yapmaya, ilgili taraflara görev ve sorumluluk vermeye,
koordinasyon sağlamaya Bakanlık yetkilidir.

\(2) Bu Kanun kapsamındaki konularla ilgili uluslararası temas ve
işbirliğini gerektiren hususlarda Bakanlık yetkilidir.

\(3) Türk Silahlı Kuvvetleri bünyesinde veteriner hizmetleri ile gıda,
denetim ve kontrol faaliyetleri bu Kanun çerçevesinde Bakanlıkla
işbirliği içerisinde Türk Silahlı Kuvvetlerinin ilgili birimleri
tarafından yapılır.

**İKİNCİ BÖLÜM**

**Değiştirilen, Yürürlükten Kaldırılan ve **

**Uygulanmayacak Hükümler **

**Değiştirilen hükümler **

**MADDE 46-** (1) **(14/3/2007 tarihli ve 5602 sayılı Şans Oyunları
Hasılatından Alınan Vergi, Fon ve Payların Düzenlenmesi Hakkında Kanun
ile ilgili olup yerine işlenmiştir.)**

\(2) **(10/7/1953 tarihli ve 6132 sayılı At Yarışları Hakkında Kanun
ile** **ilgili olup yerine işlenmiştir.)**

\(3) **(9/3/1954 tarihli ve 6343 sayılı Veteriner Hekimliği Mesleğinin
İcrasına, Türk Veteriner Hekimleri Birliği ile Odalarının Teşekkül
Tarzına ve Göreceği İşlere Dair Kanun  ile ilgili olup yerine
işlenmiştir.)**

**Yürürlükten kaldırılan hükümler**

**MADDE 47-** (1) 27/5/2004 tarihli ve 5179 sayılı Gıdaların Üretimi,
Tüketimi ve Denetlenmesine Dair Kanun Hükmünde Kararnamenin
Değiştirilerek Kabulü Hakkında Kanun yürürlükten kaldırılmıştır.

10599

 

\(2) 3/7/2005 tarihli ve 5393 sayılı Belediye Kanununun 84 üncü
maddesinde ve 22/2/2005 tarihli ve 5302 sayılı İl Özel İdaresi Kanununun
70 inci maddesinde yer alan “27.05.2004 tarihli ve 5179 sayılı Gıdaların
Üretimi, Tüketimi ve Denetlenmesine Dair Kanun Hükmünde Kararnamenin
Değiştirilerek Kabulü Hakkındaki Kanun” ibareleri madde metninden
çıkarılmıştır.

\(3) 8/5/1986 tarihli ve 3285 sayılı Hayvan Sağlığı ve Zabıtası Kanunu
yürürlükten kaldırılmıştır.

\(4) 15/5/1957 tarihli ve 6968 sayılı Ziraî Mücadele ve Ziraî Karantina
Kanunu yürürlükten kaldırılmıştır.

\(5) 29/5/1973 tarihli ve 1734 sayılı Yem Kanunu yürürlükten
kaldırılmıştır.

\(6) 28/2/2001 tarihli ve 4631 sayılı Hayvan Islahı Kanunu yürürlükten
kaldırılmıştır.

\(7) 22/3/1971 tarihli ve 1380 sayılı Su Ürünleri Kanununun 23 üncü
maddesinin son fıkrası ile 36 ncı maddesinin (h) bendinin son paragrafı
yürürlükten kaldırılmıştır.

\(8) 14/5/1928 tarihli ve 1262 sayılı İspençiyari ve Tıbbî Müstahzarlar
Kanununun ek 2 nci ve ek 3 üncü maddeleri yürürlükten kaldırılmıştır.

\(9) 24/6/2004 tarihli ve 5199 sayılı Hayvanları Koruma Kanununun 23 üncü
maddesi yürürlükten kaldırılmıştır.

\(10) 9/3/1954 tarihli ve 6343 sayılı Veteriner Hekimliği Mesleğinin
İcrasına, Türk Veteriner Hekimler Birliği ile Odalarının Teşekkül
Tarzına ve Göreceği İşlere Dair Kanunun 11 inci maddesinin ikinci
fıkrası yürürlükten kaldırılmıştır.

**Uygulanmayacak hükümler ve atıflar**

**MADDE 48-** (1) 5302 sayılı İl Özel İdaresi Kanununda, 10/7/2004
tarihli ve 5216 sayılı Büyükşehir Belediyesi Kanununda ve 5393 sayılı
Belediye Kanununda bu Kanun hükümlerine aykırılık bulunması durumunda bu
Kanun hükümleri uygulanır.

 (2) 5216 sayılı Büyükşehir Belediyesi Kanununun 7 nci maddesinin
birinci  fıkrasının  (c),  (d), (j) ve (t) bentleri, 5393 sayılı
Belediye Kanununun 15 inci maddesinin birinci fıkrasının (c) ve (l)
bentleri, ikinci fıkrası ile 5302 sayılı  İl Özel İdaresi Kanununun  7
nci maddesinin  birinci  fıkrasının  (a) ve  (g)  bentlerinde
 belirtilen  izin  veya  ruhsatlar,  gıda ve gıda ile temas eden madde
ve malzemeler ile ilgili işyerlerinin teknik ve hijyenik koşulları ile
gıda güvenilirliği ve kalitesi konularını kapsamaz.

\(3) Mevzuatta bu Kanun ile yürürlükten kaldırılan kanunlara yapılan
atıflar bu Kanunun ilgili hükümlerine yapılmış sayılır.

**Geçiş hükümleri**

**GEÇİCİ MADDE 1-** (1) Bu Kanunda öngörülen yönetmelikler ile
uygulamaya ilişkin usul ve esaslar bu Kanunun yayımı tarihinden itibaren
en geç onsekiz ay içinde yürürlüğe konulur. Söz konusu usul ve esaslar
ile çıkarılacak yönetmelikler yürürlüğe girinceye kadar, bu Kanunla
yürürlükten kaldırılan 5179 sayılı Gıdaların Üretimi, Tüketimi ve
Denetlenmesine Dair Kanun Hükmünde Kararnamenin Değiştirilerek Kabulü
Hakkındaki Kanun, 1734 sayılı Yem Kanunu, 3285 sayılı Hayvan Sağlığı ve
Zabıtası Kanunu, 4631 sayılı Hayvan Islahı Kanunu ve 6968 sayılı Ziraî
Mücadele ve Ziraî Karantina Kanununa dayanılarak çıkartılan yönetmelik
ve diğer mevzuatın, bu Kanuna aykırı olmayan hükümlerinin uygulanmasına
devam olunur.

10600

 

\(2) Hâlen faaliyet gösteren işletme ve işyerleri bu Kanun ile getirilen
yeni yükümlülüklere, ilgili yönetmeliklerde belirtilen süre içerisinde
uyum sağlamak zorundadır.

\(3) Bu Kanunun yürürlüğe girdiği tarihten itibaren bir yıl süreyle bu
Kanunla Bakanlığa verilen görevlerin yerine getirilmesinde, sağlık
hizmetleri ve yardımcı sağlık hizmetleri sınıfı ile teknik hizmetler
sınıfında uygun unvan ve derece bulunmaması hâlinde, 13/12/1983 tarihli
ve 190 sayılı Genel Kadro ve Usulü Hakkında Kanun Hükmünde Kararnamenin
9 uncu maddesinin son fıkrası dikkate alınmaksızın boş kadrolarda unvan
ve derece değişikliği yapmaya Bakanlar Kurulu yetkilidir. 

\(4) Bu Kanunun yürürlüğe girdiği tarihten önce, süresi içinde soy
kütüğüne kayıt için sahibi tarafından müracaat edilemeyen atlar, bir
defaya mahsus olmak üzere, bu Kanunun yürürlüğe girdiği tarihten
itibaren altı ay içerisinde müracaat edilmesi, DNA testi ile ana-baba
doğrulaması yapılması, lüzum görüldüğünde Bakanlıkça görevlendirilen
uzman heyetçe morfolojik yönden muayene edilmesi ve her bir at için
beşbin Türk Lirası idarî para cezasının yatırılması kaydıyla Bakanlıkça
belirlenen diğer belgeleri de göz önünde bulundurularak soy kütüğüne
kaydedilir.

**Yürürlük**

**MADDE 49-**  (1) Bu Kanunun;

a\) 46 ncı maddesinin birinci fıkrası, 1/4/2010 tarihinden itibaren
geçerli olmak üzere yayımı tarihinde,

b\) 31 inci maddesinin birinci fıkrası, 33 üncü maddesi, 46 ncı
maddesinin ikinci ve üçüncü fıkraları ile geçici 1 inci maddesinin
dördüncü fıkrası yayımı tarihinde,

c\) Diğer hükümleri yayımı tarihinden itibaren altı ay sonra,

yürürlüğe girer.

**Yürütme**

**MADDE 50-** (1) Bu Kanun hükümlerini Bakanlar Kurulu yürütür.

 

 

10601

 

**EK-1**

** **

**GIDA VE YEM İŞLETMELERİNDEN ÜRETİMİN NEVİNE GÖRE PERSONEL ÇALIŞTIRMAK
ZORUNDA OLAN İŞLETMELER VE BU İŞLETMELERDE ÇALIŞABİLECEK MESLEK
MENSUPLARI**

 

**A. Gıda Üreten İşyerleri**

  -------------------------------------------------------------------------------------------------- ----------------------------------------------------------------------------------------------------------------------------------------------------------
  **İşletmeler**                                                                                     **Meslek Unvanları**

  Alkollü içkiler üreten iş yerleri                                                                  Gıda mühendisi, ziraat mühendisi (gıda bölümü), kimya mühendisi, kimyager

  Alkolsüz içecek üreten iş yerleri                                                                  Gıda mühendisi, ziraat mühendisi (gıda ve süt bölümü), kimya mühendisi, kimyager
                                                                                                     
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)   

  Baharat, kuruyemiş, cips, çerez üreten işyerleri                                                   Gıda mühendisi, ziraat mühendisi, kimya mühendisi, kimyager
                                                                                                     
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)   

  Bal, polen, arı sütü, temel petek üreten iş yerleri                                                Gıda mühendisi, veteriner hekim, ziraat mühendisi (gıda ve zootekni)
                                                                                                     
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)   

  Ekmek ve unlu mamuller üreten iş yerleri                                                           Gıda mühendisi, ziraat mühendisi, kimya mühendisi, kimyager
                                                                                                     
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)   

  Et ve et ürünleri işleyen iş yerleri                                                               Veteriner hekim, gıda mühendisi, ziraat mühendisi (gıda bölümü)
                                                                                                     
  (kasaplar hariç)                                                                                   

  Fonksiyonel gıdalar üreten iş yerleri                                                              Gıda mühendisi, ziraat mühendisi (gıda ve süt bölümü), kimya mühendisi, kimyager, veteriner hekim

  Gıda amaçlı aromatik yağlar, bitki ekstraktları üreten iş yerleri                                  Gıda mühendisi, ziraat mühendisi, kimya mühendisi, kimyager

  Gıda ışınlama yapan iş yerleri                                                                     Gıda mühendisi, ziraat mühendisi (gıda), kimya mühendisi, kimyager, veteriner hekim, su ürünleri mühendisi

  Gıda ile temas eden madde ve malzeme üreten iş yerleri                                             Gıda mühendisi, ziraat mühendisi (gıda), kimya mühendisi, kimyager
                                                                                                     
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)   

  Hazır yemek, tabldot yemek ve meze üreten işyerleri                                                Gıda mühendisi, ziraat mühendisi (gıda ve süt bölümü), kimya mühendisi, kimyager, diyetisten, ev ekonomisi yüksek okulu beslenme bölümü, veteriner hekim

  Kombinalar, kesimhaneler, parçalama ve bağırsak işleme tesisleri                                   Veteriner hekim
  -------------------------------------------------------------------------------------------------- ----------------------------------------------------------------------------------------------------------------------------------------------------------

10602

 

  --------------------------------------------------------------------------------------------------------------------------------------------------------- -------------------------------------------------------------------------------------------------------------------------------------------------
  **İşletmeler**                                                                                                                                            **Meslek Unvanları**

  Margarin, bitkisel yağ ve zeytinyağı üreten iş yerleri                                                                                                    Gıda mühendisi, ziraat mühendisi (gıda bölümü), kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Maya, fermente ve salamura ürünler üreten iş yerleri                                                                                                      Gıda mühendisi, ziraat mühendisi, biyolog, kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Meyve ve sebze işleyen iş yerleri                                                                                                                         Gıda mühendisi, ziraat mühendisi,  kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Özel beslenme amaçlı gıda üreten iş yerleri                                                                                                               Gıda mühendisi, ziraat mühendisi (gıda ve süt bölümü), kimya mühendisi, kimyager

  Siyah çay, bitki ve meyve çayları üreten iş yerleri                                                                                                       Gıda mühendisi, ziraat mühendisi, kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Su ürünleri işleyen iş yerleri ile balık hâlleri ve toptan balık satışı yapan yerler                                                                      Su ürünleri mühendisi, su ürünleri ve balıkçılık teknolojisi mühendisi, gıda mühendisi, ziraat mühendisi (gıda ve su ürünleri), veteriner hekim

  Süt ve süt ürünleri işleyen iş yerleri                                                                                                                    Veteriner hekim, gıda mühendisi, ziraat mühendisi (gıda ve süt bölümü)
                                                                                                                                                            
  (30 beygir üzeri motor gücü bulunan iş yerleri veya toplam 10 kişiden fazla personel çalıştıran iş yerleri)                                               

  Şeker ve şekerleme ürünleri üreten iş yerleri                                                                                                             Gıda mühendisi, ziraat mühendisi (gıda ve süt bölümü), kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Takviye edici gıda üreten iş yerleri                                                                                                                      Gıda mühendisi, ziraat mühendisi (gıda bölümü), kimya mühendisi, kimyager

  Toz karışımlı gıda üreten iş yerleri                                                                                                                      Gıda mühendisi, ziraat mühendisi (gıda ve süt bölümü), kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Un, irmik, bulgur, pirinç, makarna, bisküvi üreten iş yerleri                                                                                             Gıda mühendisi, ziraat mühendisi, kimya mühendisi, kimyager
                                                                                                                                                            
  (30 beygir üzeri motor gücü bulunan veya toplam 10 kişiden fazla personel çalıştıran iş yerleri)                                                          

  Yumurta işleyen, depolayan veya ambalajlayan işyerleri (30 beygir üzeri motor gücü bulunan veya toplam 10 kişiden fazla personel çalıştıran iş yerleri)   Gıda mühendisi, ziraat mühendisi, veteriner hekim, kimyager, kimya mühendisi

  Yukarıda sayılan gıda iş kollarının dışında, 30 beygir üzeri motor gücü bulunan veya toplam 10 kişiden fazla personel çalıştıran gıda iş yerleri          İşin nevine göre gıda mühendisi, veteriner hekim, su ürünleri mühendisi, ziraat mühendisi, kimyager, kimya mühendisi
  --------------------------------------------------------------------------------------------------------------------------------------------------------- -------------------------------------------------------------------------------------------------------------------------------------------------

 

 

10603

 

**B. Yem İşletmeleri**

 

  ----------------------------------------------------------------------------------------- --------------------------------------------------------------------------------------------------------------------------------------------------------
  **İşletmeler**                                                                            **Meslek Unvanları**
  Hayvan beslemede kullanılan biyoproteinler gibi belirli bazı ürünleri üreten işletmeler   Ziraat mühendisi (zootekni), veteriner hekim, kimyager, kimya mühendisi, biyolog
  Hayvansal yan ürün kullanarak pet hayvan yemi üreten işletmeler                           Veteriner hekim, ziraat mühendisi (zootekni)
  Hayvansal yan ürünleri işleyen tesisler                                                   Veteriner hekim
  Onaya tâbi karma yem işletmeleri                                                          Ziraat mühendisi  (zootekni), veteriner hekim, su ürünleri mühendisi, su ürünleri ve balıkçılık teknolojileri mühendisi (balık yemi üreten işletmeler)
  Yem katkı maddesi ve premiks üreten işletmeler                                            Ziraat mühendisi (zootekni), veteriner hekim, kimyager, kimya mühendisi
  ----------------------------------------------------------------------------------------- --------------------------------------------------------------------------------------------------------------------------------------------------------

 

**EK-2**

 

**ÜRETİM, İŞLEME VE DAĞITIM AŞAMALARINDA RESMİ KONTROLLERDEN SORUMLU
MESLEK MENSUPLARI**

** **

  ------------------------- ------------------------------- ------------------------------------------------------------------------------------------------------------------------------- --------------------------------------------------------------------------------------------
  **A. BİRİNCİL ÜRETİM**    Hayvansal üretim                Veteriner hekim,  ziraat mühendisi (zooteknist),  su ürünleri mühendisi ile su ürünleri ve balıkçılık teknolojileri mühendisi

                            Bitki ve bitkisel üretim        Ziraat mühendisi

  **B. ÜRETİM VE İŞLEME**   Hayvan kökenli gıda ve yemler   Kesimhane, kombina ve parçalama işlemi yapılan yerler
                                                            
                                                             

                                                            Et ve et ürünleri işleyen işyerleri

                                                            Su ürünleri işleyen iş yerleri

                                                            Süt ve süt ürünleri işleyen iş yerleri

                                                            Yumurta işleyen, depolayan veya ambalajlayan işyerleri
  ------------------------- ------------------------------- ------------------------------------------------------------------------------------------------------------------------------- --------------------------------------------------------------------------------------------

10604

 

  ---------------- ---------------------------------------------------------------- ----------------------------------------------------------------------------------------- --------------------------------------------------------------------------------------------------
                                                                                    Bal, polen, arı sütü, temel petek üreten iş yerleri                                       Veteriner hekim, gıda mühendisi, ziraat mühendisi (gıda bölümü)
                                                                                                                                                                              
                                                                                                                                                                               

                                                                                    Hayvansal yan ürünleri işleyen tesisler                                                   Veteriner hekim

                                                                                    Hayvansal yan ürün kullanarak pet hayvan yemi üreten işletmeler                           Veteriner hekim

                   Yem işletmeleri                                                  Ziraat mühendisi, veteriner hekim, su ürünleri mühendisi (balık yemi üreten işletmeler)

                   Hayvan kökenli olmayan gıdalar                                   Gıda mühendisi, ziraat mühendisi

                   Hayvan kökenli olan ve olmayan bileşenleri içeren gıdalar        Veteriner hekim, gıda mühendisi, ziraat mühendisi
                                                                                    
                                                                                     

                   Gıda ile temas eden madde ve malzeme üreten iş yerleri           Gıda mühendisi, ziraat mühendisi (gıda bölümü), kimya mühendisi, kimyager
                                                                                    
                                                                                     

                   Veteriner sağlık ürünleri üreten işyerleri                       Veteriner biyolojik ürünler                                                               Veteriner hekim

                                                                                    Veteriner biyolojk ürünler dışındaki veteriner sağlık ürünleri                            Veteriner hekim, kimyager, kimya mühendisi, eczacı

                   Bitki koruma ürünleri üreten işyerleri                           Ziraat mühendisi, kimyager, kimya mühendisi

  **C. DAĞITIM**   Perakende işyerleri                                              Et depolayan ve dağıtan                                                                   Veteriner hekim
                                                                                                                                                                              
                                                                                                                                                                              

                                                                                    Bitki ve bitkisel ürün                                                                    Ziraat mühendisi

                                                                                    Hayvan kökenli gıda                                                                       Veteriner hekim, gıda mühendisi, ziraat mühendisi

                                                                                    Hayvan kökenli olmayan gıda                                                               Ziraat mühendisi, gıda mühendisi

                                                                                    Hayvan kökenli olan ve olmayan bileşenleri içeren gıda                                    Veteriner hekim, gıda mühendisi, ziraat mühendisi

                                                                                    Gıda ile temas eden madde ve malzeme                                                      Gıda mühendisi, ziraat mühendisi (gıda bölümü), kimya mühendisi, kimyager

                   Veteriner sağlık ürünleri satış yerleri                           Veteriner biyolojik ürünler                                                              Veteriner hekim

                                                                                     Diğer veteriner sağlık ürünleri                                                          [[]{#OLE_LINK30 .anchor}]{#OLE_LINK29 .anchor}Veteriner hekim, kimyager, kimya mühendisi, eczacı

                   Bitki koruma ürünleri satış yerleri                              Ziraat mühendisi, kimyager, kimya mühendisi
                                                                                    
                                                                                    
                                                                                    
                                                                                    

                   Yemler                                                           Ziraat mühendisi, veteriner hekim
                                                                                    
                                                                                    

  **Ç. İTHALAT**   Bitki, bitkisel ürün ve diğer maddeler                           Ziraat mühendisi
                                                                                    
                                                                                    

                   Orman bitki ve bitkisel ürünleri ile ahşap ambalaj malzemeleri   Ziraat mühendisi, orman mühendisi, orman endüstri mühendisi
  ---------------- ---------------------------------------------------------------- ----------------------------------------------------------------------------------------- --------------------------------------------------------------------------------------------------

10605

 

 

 

  --- -------------------------------------------------------- --------------------------------------------------------------------------- ----------------------------------------------------
      Canlı hayvan ve hayvansal ürünler                        Veteriner hekim

      Hayvansal kökenli olmayan ürünler                        Ziraat mühendisi, gıda mühendisi

      Hayvan kökenli olan ve olmayan bileşenleri içeren gıda   Veteriner hekim, gıda mühendisi, ziraat mühendisi

      Gıda ile temas eden madde ve malzeme                     Gıda mühendisi, ziraat mühendisi (gıda bölümü), kimya mühendisi, kimyager
                                                               
                                                               

      Yemler                                                   Ziraat mühendisi, veteriner hekim
                                                               
                                                               

      Veteriner sağlık ürünleri                                Veteriner biyolojik ürünler
                                                               
                                                               

                                                               Diğer veteriner sağlık ürünleri

      Bitki koruma ürünleri                                    Ziraat mühendisi, kimyager, kimya mühendisi
                                                               
                                                               
  --- -------------------------------------------------------- --------------------------------------------------------------------------- ----------------------------------------------------

 
