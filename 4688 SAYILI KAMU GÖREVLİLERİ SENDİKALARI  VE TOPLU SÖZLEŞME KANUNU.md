**6289 sayılı Kanun ile değişik hali**

**KAMU GÖREVLİLERİ SENDİKALARI VE TOPLU**

**SÖZLEŞME KANUNU ^(1)^**

[]{#K105 .anchor}

**Kanun Numarası : 4688**

**Kabul Tarihi : 25/6/2001**

**Yayımlandığı R. Gazete : Tarih : 12/7/2001 Sayı : 24460**

**Yayımlandığı Düstur : Tertip : 5, Cilt : 40**

BİRİNCİ KISIM

*Amaç, Kapsam ve Tanımlar*

*Amaç ^(2)^*

**Madde 1 –** Bu Kanunun amacı, kamu görevlilerinin ortak ekonomik,
sosyal ve meslekî hak ve menfaatlerinin korunması ve geliştirilmesi için
oluşturdukları sendika ve konfederasyonların kuruluşu, organları,
yetkileri ve faaliyetleri ile sendika ve konfederasyonlarda görev alacak
kamu görevlilerinin hak ve sorumluluklarını belirlemek ve toplu sözleşme
yapılmasına ilişkin usul ve esasları düzenlemektir.

*Kapsam*

**Madde 2 –** Bu Kanun, Devletin veya diğer kamu tüzel kişilerinin
yürütmekle görevli oldukları kamu hizmetlerinin görüldüğü genel, katma
ve özel bütçeli idareler, il özel idareleri ve belediyeler ile bunlara
bağlı kuruluşlarda kamu iktisadî teşebbüslerinde, özel kanunlarla veya
özel kanunların verdiği yetkiye dayanarak kurulan banka ve teşekküller
ile bunlara bağlı kuruluşlarda ve diğer kamu kurum veya kuruluşlarında
işçi statüsü dışında çalışan kamu görevlileri hakkında uygulanır.

*Tanımlar*

**Madde 3 –** Bu Kanunun uygulanmasında;

a\) **(Değişik: 4/4/2012-6289/3 md.)** Kamu görevlisi: Bu Kanun
kapsamında yer alan kurum ve kuruluşların kadro veya pozisyonlarında
istihdam edilenlerden işçi statüsü dışında çalışan kamu görevlilerini,

b\) Kamu İşvereni : Kamu görevlilerinin çalıştığı tüzel kişiliği olan ya
da olmayan kamu kurum ve kuruluşlarını,

c\) Kamu İşveren Vekili : Kamu kurum ve kuruluşlarını temsile ve bütününü
sevk ve idareye yetkili olanlar ile bunların yardımcılarını,

d\) İşyeri : Kamu hizmetinin yürütüldüğü yerleri,

\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu Kanunun adı “Kamu Görevlileri Sendikaları Kanununun” iken,
4/4/2012 tarihli ve 6289 sayılı Kanunun 1 inci maddesiyle “Kamu
Görevlileri Sendikaları ve Toplu Sözleşme Kanunu” şeklinde değiştirilmiş
ve metne işlenmiştir.*

*(2) 4/4/2012 tarihli ve 6289 sayılı Kanunun 2 nci maddesiyle, bu
maddede yer alan “her hizmet kolunda yetkili kamu görevlileri
sendikaları ve bunların bağlı bulundukları konfederasyonlar ile Kamu
İşveren Kurulu arasında yürütülecek toplu görüşmelere ilişkin esasları
düzenlemektir” ibaresi “toplu sözleşme yapılmasına ilişkin usul ve
esasları düzenlemektir” şeklinde değiştirilmiş ve metne işlenmiştir.*

7998

e\) Kurum : Kuruluş kanunları veya kuruluşlarına ilişkin mevzuatlarında
görev, yetki ve sorumlulukları belirlenen, hizmetin niteliği ve
yürütülmesi bakımından idarî bir bütünlüğe sahip işyerlerinden oluşan
kuruluşları,

f\) Sendika : Kamu görevlilerinin ortak ekonomik, sosyal ve meslekî hak
ve menfaatlerini korumak ve geliştirmek için oluşturdukları tüzel
kişiliğe sahip kuruluşları,

g\) Konfederasyon : Değişik hizmet kollarında bu Kanuna tabi olarak
kurulmuş en az beş sendikanın bir araya gelerek oluşturdukları tüzel
kişiliği olan üst kuruluşları,

h\) **(Değişik: 4/4/2012-6289/3 md.)** Toplu sözleşme: Bu Kanunda
belirtilen esaslar çerçevesinde kamu görevlilerinin mali ve sosyal
haklarını belirlemek üzere yürütülen toplu sözleşme görüşmeleri
sonucunda mutabık kalınması durumunda taraflarca imzalanan sözleşmeyi,

ı) **(Değişik: 4/4/2012-6289/3 md.)** Toplantı tutanağı: Toplu sözleşme
görüşmeleri sonucunda toplu sözleşme imzalanamaması halinde, tarafların
uzlaştığı ve uzlaşamadığı konuların yer aldığı tutanağı,

j\) **(Değişik: 4/4/2012-6289/3 md.)** İşyeri sendika temsilcisi: Bir
işyerinde en çok üye kaydetmiş sendikaca o işyerinden seçilen kamu
görevlisini,

k\) **(Değişik: 4/4/2012-6289/3 md.)** Sendika işyeri temsilcisi: Bir
işyerinde en çok üye kaydetmiş sendika dışındaki her bir sendika
tarafından o işyerinden seçilen kamu görevlisini,

İfade eder.

Kamu işveren vekilleri bu Kanun bakımından kamu işvereni, hizmetin
niteliği ve yürütülmesi bakımından bağlı tüm birimler ise asıl
işyerinden sayılır. Kamu işvereninin birden fazla işyeri varsa, bu Kanun
bakımından bu işyerlerinin tamamı işyerinden sayılır.

İKİNCİ KISIM

*Kuruluş Esasları ve Organlar*

BİRİNCİ BÖLÜM

*Kuruluş Esasları*

*Kuruluş*

**Madde 4 –** Sendikalar hizmet kolu esasına göre, Türkiye çapında
faaliyette bulunmak amacıyla bir hizmet kolundaki kamu işyerlerinde
çalışan kamu görevlileri tarafından kurulur.

Bir hizmet kolunda birden fazla sendika kurulabilir. Meslek veya işyeri
esasına göre sendika kurulamaz.

*Hizmet kolları*

**Madde 5 –** Sendikaların kurulabilecekleri hizmet kolları aşağıda
belirtilmişti*r :*

1\. Büro, bankacılık ve sigortacılık hizmetleri.

2\. Eğitim, öğretim ve bilim hizmetleri.

3\. Sağlık ve sosyal hizmetler.

4\. Yerel yönetim hizmetleri.

5\. Basın, yayın ve iletişim hizmetleri.

6\. Kültür ve sanat hizmetleri.

7\. Bayındırlık, inşaat ve köy hizmetleri.

8\. Ulaştırma hizmetleri.

9\. Tarım ve ormancılık hizmetleri.

10\. Enerji, sanayi ve madencilik hizmetleri.

11\. Diyanet ve vakıf hizmetleri.

**(Mülga ikinci fıkra: 4/4/2012-6289/31 md.)**

7999

*Kuruluş işlemleri ^(1)^*

**Madde 6 –** Sendika ve konfederasyonlar önceden izin almaksızın
serbestçe kurulurlar.

Sendika kurucusu olabilmek için (…) ^(1)^ kamu görevlisi olarak çalışmak
yeterlidir. ^(1)^

**(Değişik üçüncü fıkra: 4/4/2012-6289/4 md.)** Sendikanın kurucuları;
sendika tüzüğü ve kamu görevlisi olduklarını gösterir belge ile
sendikayı ilk genel kurula kadar sevk ve idare edeceklerin isimlerini
kuruluş dilekçelerinin ekinde sendika merkezinin bulunacağı ilin
valiliğine vermek zorundadırlar.

**(Değişik dördüncü fıkra: 4/4/2012-6289/4 md.)** Konfederasyon
kurucuları, konfederasyon tüzüğü ile sendikaların konfederasyon
kurulmasına ilişkin kurucular kurulu kararını ve konfederasyonu ilk
genel kurula kadar sevk ve idare edeceklerin isimlerini konfederasyon
merkezinin bulunacağı ilin valiliğine vermek zorundadırlar.
Konfederasyonu ilk genel kurula kadar sevk ve idare edecekler, üyesi
oldukları sendikaların zorunlu organlarına seçilmemişlerse, kamu
görevlisi olduklarını gösterir belgeyi eklemekle yükümlüdürler.

Yukarıda anılan belge ve tüzüklerin ilgili valiliğe verilmesi ile
sendika veya konfederasyon tüzel kişilik kazanır.

**(Değişik altıncı fıkra: 4/4/2012-6289/4 md.)** Valilik, tüzük ve
belgelerin birer örneğini, onbeş işgünü içinde Çalışma ve Sosyal
Güvenlik Bakanlığına gönderir.

Tüzüğün veya bu Maddede sayılan belgelerin içerdikleri bilgilerin kanuna
aykırılığının tespit edilmesi ya da bu Kanunda öngörülen kuruluş
koşullarının gerçekleşmediğinin anlaşılması halinde, ilgili valilik
eksikliklerin bir ay içinde tamamlanmasını ister. Tamamlanmadığı
takdirde sendika veya konfederasyonun faaliyetinin durdurulması için
ilgili valilik bir ay içinde iş mahkemesine başvurur. ^(1)^

Mahkeme, kanuna aykırılığın veya eksikliğin giderilmesi için altmış günü
aşmayan bir süre verir. Verilen süre sonunda tüzük ve belgeler kanuna
uygun hale getirilmemişse, mahkeme sendika veya konfederasyonun
kapatılmasına karar verir.

Çalışma ve Sosyal Güvenlik Bakanlığı, sendika ve konfederasyonlar için
birer bilgi kaydı tutar.

*Tüzük*

**Madde 7 –** Sendika ve konfederasyonların tüzüklerinde aşağıdaki
hususların belirtilmesi zorunludur:

a\) Sendika veya konfederasyonun adı, merkezi ve adresi.

b\) Sendika veya konfederasyonun amacı ve bu amacı gerçekleştirmek üzere
sürdürülecek çalışma konuları ile çalışma usulleri.

c\) Sendikanın faaliyet göstereceği hizmet kolu.

d\) Sendika kurucularının ad ve soyadları, meslek veya görevleri ve
adresleri; konfederasyonu kuran sendikaların hizmet kolları ile ad ve
adresleri.

e\) Sendika veya konfederasyona üyelik koşulları, üyelikten çıkma ve
çıkarılmanın usul ve esasları.

f\) Konfederasyon, sendika ve sendika şubesi genel kurul delegelerinin
belirlenmesi usulü.

g\) **(Değişik: 4/4/2012-6289/5 md.)** Genel kurulun görev ve yetkileri,
oy kullanma ve karar alma usul ve yeter sayıları ile yönetim, denetleme
ve disiplin kurullarının oluşumu, bu kurulların görevleri ve toplantı
usulü.

–––––––––––––––––––––––

*(1) 4/4/2012 tarihli ve 6289 sayılı Kanunun 4 üncü maddesiyle, bu
maddenin ikinci fıkrasında yer alan “en az iki yıldan beri” ibaresi
madde metninden çıkarılmış, yedinci fıkrasına “durdurulması için”
ibaresinden sonra gelmek üzere “ilgili valilik bir ay içinde” ibaresi
eklenmiş ve metne işlenmiştir.*

8000

h\) Sendika veya konfederasyonun genel kurul dışındaki zorunlu
organlarına üyelerin seçilme usulü, asil ve yedek üye sayısı, görev ve
yetkileri.

ı) Sendika veya konfederasyonların yöneticilerinde aranılacak şartlar.

j\) Sendika şubelerinin nasıl kurulacağı, görev ve yetkileri, genel
kurulların toplantılarına ve kararlarına ilişkin usul ve esaslar ile
sendika genel kurulunda şubelerin temsil şekli.

k\) **(Değişik: 4/4/2012-6289/5 md.)** Üyelik ödentisinin oranı.

l\) Sendika veya konfederasyonun iç denetim usulü.

m\) Harcamaların nasıl yapılacağı, yetkilerin nasıl verileceği ve yetki
sınırları.

n\) **(Değişik: 4/4/2012-6289/5 md.)** Tüzüğün değiştirilmesi usulü,
yapılacak ilk genel kurula sunulması ve geçmişe etkili olmaması kaydıyla
ilgili makamlarca veya mahkemelerce kanuna aykırı görülerek düzeltilmesi
istenen tüzük hükümlerinin değiştirilmesi için yönetim kuruluna yetki
verilebilmesi.

o\) Sendika veya konfederasyonun feshi, kendiliğinden dağılması, başka
bir sendika veya konfederasyonla birleşmesi veya mahkeme kararıyla
kapatılması hallerinde mal varlığının tasfiye usulü.

p\) Sendika veya konfederasyonun zorunlu organlarının oluşumuna kadar
kuruluşun işlerini yürütmeye ve temsile yetkili geçici yönetim kurulu
üyelerinin ad ve soyadları ile adresleri.

r\) Sendika ve konfederasyon temsilcilerinin seçiminde yetkili kurulun
belirlenmesi, temsilcilerin nitelikleri ve görevden alınma usulü.

s\) Gelirlerini ne şekilde muhafaza edecekleri ve zorunlu giderleri için
kasalarında tutacakları azamî nakit mevcudu.

t\) Demirbaşların satış ve terkininde uygulanacak usul ve esaslar.

İKİNCİ BÖLÜM

*Organlar ve Seçimler*

*Zorunlu organlar*

**Madde 8 –** Sendika şubesi, sendika ve konfederasyonların zorunlu
organları genel kurul, yönetim kurulu, denetleme kurulu ve disiplin
kuruludur.

**(Değişik ikinci fıkra: 4/4/2012-6289/6 md.)** Sendika ve
konfederasyonlar, birinci fıkrada belirtilen organların dışında da
organlar kurabilir. Tüzüklerinde belirtilmesi kaydıyla genel kurul
dışındaki organlar, görev, yetki ve sorumluluklarını kurulacak bu
organlara devredebilir.

Genel kurullar tarafından zorunlu organlara seçilen üyelerin ad ve
soyadları, meslek ve görevleri, adresleri ile tüzük değişiklikleri ve
açılan, kapatılan veya birleştirilen şubeler; sendika şubesinin,
sendikanın veya konfederasyonun bulunduğu illerin valiliklerine (…)
^(1)^ ve Çalışma ve Sosyal Güvenlik Bakanlığına otuz gün içinde
bildirilir. ^(1)^

*Genel kurulların oluşması*

**Madde 9 –** Sendika ve sendika şubesi genel kurulları üyelerden
oluşur.

**(Değişik ikinci fıkra: 4/4/2012-6289/7 md.)** Sendika şubesi genel
kurulları ve üye sayısı bini aşan sendikaların genel kurulları
delegelerle yapılabilir.

Delegeler üyeler tarafından gizli oy, açık sayım ve döküm esasına ve
sendika tüzüğündeki hükümlere göre seçilir.

Konfederasyon genel kurulları, üye sendikalarca seçilen en çok beşyüz
delegeden oluşur. Üye sendikaların genel kurulda kaç delegeyle temsil
edileceği konfederasyon tüzüğünde belirtilir.

–––––––––––––––

*(1) 4/4/2012 tarihli ve 6289 sayılı Kanunun 6 ncı maddesiyle, bu
fıkrada yer alan “, Devlet Personel Başkanlığına” ibaresi madde
metninden çıkarılmıştır.*

8001

Sendika şubeleri ile sendika ve konfederasyonların yönetim ve denetleme
kurulu üyeleri bu sıfatla kendi genel kurullarına delege olarak
katılırlar.

Delege sıfatı, müteakip olağan genel kurul için yapılacak delege
seçimine kadar sürer.

Tüzüklere delege seçilmeyi engelleyici hükümler konulamaz.

*Genel kurulların toplantı zamanı ve karar yeter sayısı*

**Madde 10 –** Sendika veya konfederasyonun ilk genel kurulu tüzel
kişilik kazanmasından başlayarak altı ay içinde yapılır.

**(Değişik ikinci fıkra: 4/4/2012-6289/8 md.)** Olağan genel kurul
toplantıları dört yılı aşmamak üzere tüzüklerde belirtilen sürede
yapılır.

**(Değişik üçüncü fıkra: 4/4/2012-6289/8 md.)** İki genel kurul
toplantısı arasındaki döneme ilişkin faaliyet ve hesap raporu, denetleme
kurulu veya denetçi raporu ile gelecek döneme ilişkin bütçe önerisi,
genel kurula katılacaklara toplantı tarihinden en az onbeş gün önce
yazılı veya elektronik ortamda gönderilir ve internet sitesinde ilan
edilir.

Olağanüstü genel kurul, yönetim kurulu veya denetleme kurulunun gerekli
gördüğü durumlarda ya da genel kurul üye veya delegelerinin beşte
birinin yazılı isteği üzerine en geç altmış gün içinde toplanır.

Genel kurula çağrı yönetim kurulu tarafından yapılır.

Toplantı yeter sayısı üye ya da delege tamsayısının salt çoğunluğudur.
İlk toplantıda yeter sayı sağlanamazsa, ikinci toplantı en çok onbeş gün
sonraya bırakılabilir. Bu toplantıda salt çoğunluk aranmaz.

Karar yeter sayısı toplantıya katılan üye veya delege sayısının salt
çoğunluğudur.

Yukarıdaki hükümlere aykırı hareket eden sendika şubesi, sendika veya
konfederasyon yönetim kuruluna; üyelerinden birinin veya durumu tespit
eden Çalışma ve Sosyal Güvenlik Bakanlığının başvurusu üzerine, iş
davalarına bakmakla görevli mahkeme kararı ile işten el çektirilir. Bu
takdirde görevli mahkeme, genel kurulu kanun ve tüzük hükümleri
gereğince altmış günü geçmemek kaydıyla en kısa zamanda toplamak ve yeni
yönetim kurulu seçilinceye kadar cari işleri yürütmekle görevli olmak
üzere Medenî Kanun hükümleri gereğince bir veya üç kayyım tayin eder.
^(1)^

*Seçimlerde uygulanacak esaslar*

**Madde 11 –** Genel kurullarda seçimler yargı gözetimi altında serbest,
eşit, gizli oy, açık sayım ve döküm esasına göre yapılır.

Genel kurul toplantıları, genel kurullarda yapılacak seçimler, seçimlere
yapılacak itirazlar, seçimlerin iptali ve yenilenmesine ilişkin
hususlarda 2821 sayılı Sendikalar Kanununun 14 üncü Maddesi ile 52 nci
Maddesinde yer alan hükümleri uygulanır.

Seçimlere ilişkin usul ve esaslar, sendika ve konfederasyonların
tüzüklerinde belirtilir.

*Genel kurulların görevleri*

**Madde 12 –** Genel kurulların görev ve yetkileri şunlardır:

a\) Organların seçimi.

b\) Tüzük değişikliği.

c\) Yönetim ve denetleme kurulu raporlarının görüşülmesi ve aklanması.

d\) Yönetim kurulunca hazırlanan çalışma programı ve bütçenin görüşülerek
karara bağlanması.

–––––––––––––––

*(1) 4/4/2012 tarihli ve 6289 sayılı Kanunun 8 inci maddesiyle, bu
fıkrada yer alan “tüzük hükümleri gereğince” ibaresinden sonra gelmek
üzere “altmış günü geçmemek kaydıyla” ibaresi eklenmiş ve metne
işlenmiştir.*

8002

e\) Sendika ve konfederasyonların tüzüklerinde belirtilen konularda
yönetim kuruluna yetki verilmesi.

f\) Taşınmaz malların satın alınması veya mevcut taşınmaz malların
satılması konusunda yönetim kuruluna yetki verilmesi.

g\) Sendika ve konfederasyon yönetim kurulu üyelerine verilecek her türlü
ücret ve diğer görevlilerin huzur hakkı ve yolluklarının belirlenmesi.

h\) **(Değişik: 4/4/2012-6289/9 md.)** Sendika şubesi açma, şubeleri
birleştirme veya kapatma; sendika şubesi açma ve başlangıçtaki kuruluş
şartlarını kaybeden şubeleri kapatma konularında yönetim kuruluna yetki
verme.

i\) Aynı hizmet kolunda bulunmak koşuluyla başka bir sendika ile birleşme
ve katılma.

j\) Başka bir konfederasyonla birleşme ve katılma.

k\) Konfederasyonlara üye olma veya üyelikten çekilme.

l\) Amaçlarına uyan uluslararası kuruluşlara üye olma veya çekilme.

m\) Fesih kararı verme.

n\) Mevzuatta veya sendika tüzüklerinde genel kurulca yapılması
belirtilen diğer işlemlerin yerine getirilmesi ve herhangi bir organın
görev alanına girmeyen konuların karara bağlanması.

Şube genel kurulları sadece yukarıdaki (a), (c) ve (n) bentlerinde
belirtilen görevlerini yerine getirirler.

*Yönetim, denetleme ve disiplin kurullarının oluşması, görevleri ve
toplantıları ^(1)^*

**Madde 13 –** Sendika şubesi ve sendika yönetim kurulları en az üç, en
çok yedi üyeden; konfederasyon yönetim kurulları ise en az beş, en çok
on üyeden oluşur.

Disiplin kurulu en az üç, en çok beş üyeden, denetleme kurulu en az üç,
en çok beş denetçiden oluşur. Şubelerde bir denetçi ile yetinilebilir.
^(1)^

Yönetim, denetleme ve disiplin kurulları ile kurulması uygun görülen
diğer organların oluşumu, görev ve yetkileri ile toplanma ve karar alma
usulleri Sendikalar Kanununun 16, 17, 18 ve 19 uncu Maddelerinde
belirtilen esaslara uygun olarak sendika veya konfederasyonların
tüzüklerinde düzenlenir.

ÜÇÜNCÜ KISIM

*Üyelik ve Güvenceler*

BİRİNCİ BÖLÜM

*Üyelik*

*Sendika üyeliğinin kazanılması*

**Madde 14- (Değişik: 24/6/2004-5198/1 md.)**

Sendikalara üye olmak serbesttir.

Kamu görevlileri çalıştıkları işyerinin girdiği hizmet kolunda kurulu
bir sendikaya üye olabilirler.

Sendikaya üyelik, kamu görevlisinin üç nüsha olarak doldurup imzaladığı
üye formu ile sendikaya başvurması ve başvurunun sendika yetkili
organınca kabulü ile kazanılır.

–––––––––––––––

*(1) 4/4/2012 tarihli ve 6289 sayılı Kanunun 10 uncu maddesiyle, bu
maddenin ikinci fıkrasının birinci cümlesine “denetçiden oluşur”
ibaresinden önce gelmek üzere “, en çok beş” ibaresi eklenmiş ve metne
işlenmiştir.*

8003

Üyelik başvurusu, sendika tarafından en çok otuz gün içinde
reddedilmediği takdirde üyelik istemi kabul edilmiş sayılır. Haklı bir
sebep gösterilmeden üyeliği kabul edilmeyen kamu görevlisinin, bu
kararın kendisine tebliğinden itibaren otuz gün içinde iş davalarına
bakmakla görevli mahallî mahkemede dava açma hakkı vardır.

Sendika, üyeliği kesinleşen kamu görevlisinin başvuru belgesinin bir
örneğini üyenin kendisine verir, bir örneği sendikada kalır, bir
örneğini üyelik ödentisine esas olmak ve dosyasında saklanmak üzere
onbeş gün içinde işverene gönderir.

Birden çok sendikaya üye olunamaz. Birden çok sendikaya üyelik halinde
sonraki üyelikler geçersizdir.

Aynı tarihli birden fazla üyeliğe ilişkin bildirimler dikkate alınmaz ve
bu husus kamu işvereni tarafından ilgiliye ve sendikalara yazılı olarak
bildirilir.

*Sendika üyesi olamayacaklar ^(1)(2)^*

**Madde 15 –** Bu Kanuna göre kurulan sendikalara;

a\) Türkiye Büyük Millet Meclisi Başkanlığı İdari Teşkilatı,
Cumhurbaşkanlığı Genel Sekreterliği ile Millî Güvenlik Kurulu Genel
Sekreterliğinde çalışan kamu görevlileri,

b\) Yüksek yargı organlarının başkan ve üyeleri, hâkimler, savcılar ve bu
meslekten sayılanlar,

c\) Bu Kanun kapsamında bulunan kurum ve kuruluşların müsteşarları,
başkanları, genel müdürleri, daire başkanları ve bunların yardımcıları,
yönetim kurulu üyeleri, merkez teşkilâtlarının denetim birimleri
yöneticileri ve kurul başkanları, hukuk müşavirleri, bölge, il ve ilçe
teşkilâtlarının en üst amirleri ile bunlara eşit veya daha üst düzeyde
olan kamu görevlileri, (…) ^(2)^ belediye başkanları ve yardımcıları,

d\) Yükseköğretim Kurulu Başkan ve üyeleri ile Yükseköğretim Denetleme
Kurulu Başkan ve üyeleri, üniversite ve yüksek teknoloji enstitüsü
rektörleri, fakülte dekanları, enstitü ve yüksek okulların müdürleri ile
bunların yardımcıları,

e\) Mülkî idare amirleri,

f\) Silahlı Kuvvetler mensupları,

g\) Millî Savunma Bakanlığı ile Türk Silahlı Kuvvetleri kadrolarında
(Jandarma Genel Komutanlığı ve Sahil Güvenlik Komutanlığı dahil) çalışan
sivil memurlar ve kamu görevlileri,

h\) Millî İstihbarat Teşkilâtı mensupları,

ı) Bu Kanun kapsamında bulunan kurum ve kuruluşların merkezi denetim
elemanları,

j\) Emniyet hizmetleri sınıfı ve emniyet teşkilâtında çalışan diğer
hizmet sınıflarına dahil personel (…) ^(2)^ ,

k\) Ceza infaz kurumlarında çalışan kamu görevlileri,

Üye olamazlar ve sendika kuramazlar.

*Üyeliğin sona ermesi*

**Madde 16- (Değişik: 24/6/2004-5198/2 md.)**

Her üye üyelikten serbestçe çekilebilir.

Üyelikten çekilme, çekilmek isteyen kamu görevlisi tarafından, üç nüsha
olarak doldurulup imzalanan üyelikten çekilme bildiriminin kurumuna
verilmesi ile gerçekleşir. Kurum görevlisi, kayıt numarası ile tarih
verilen çekilme bildiriminin bir suretini derhal üyeye vermek
zorundadır. Kamu işvereni, bildirimin bir örneğini onbeş gün içinde
sendikaya gönderir.

––––––––––––––

*(1) 1/12/2011 tarihli ve 6253 sayılı Kanunun 41 inci maddesiyle, bu
maddenin birinci fıkrasının (a) bendinde yer alan “Türkiye Büyük Millet
Meclisi Genel Sekreterliği” ibaresi “Türkiye Büyük Millet Meclisi
Başkanlığı İdari Teşkilatı” şeklinde değiştirilmiş ve metne
işlenmiştir.*

*(2) 4/4/2012 tarihli ve 6289 sayılı Kanunun 31 inci maddesiyle, bu
maddenin birinci fıkrasının (c) bendinde yer alan “100 ve daha fazla
kamu görevlisinin çalıştığı işyerlerinin en üst amirleri ile
yardımcıları,” ibaresi ile (j) bendinde yer alan “ile kamu kurum ve
kuruluşlarının özel güvenlik personeli” ibaresi madde metninden
çıkarılmıştır.*

8004

Çekilme, kamu işverenine başvurma tarihinden başlayarak otuz gün sonra
geçerli olur. Çekilenin bu süre içinde başka bir sendikaya üye olması
halinde yeni sendikaya üyeliği, bu sürenin bitim tarihinde kazanılır.

Üyenin, sendikadan çıkarılma kararı sendika merkez genel kurulunca
alınır. Çıkarma kararı, çıkarılana ve işverene yazı ile bildirilir.
Çıkarma kararına karşı üye, bildirim tarihinden itibaren onbeş gün
içinde görevli iş mahkemesine itiraz edebilir. Mahkeme iki ay içinde
kesin karar verir. Üyelik, çıkarılma kararı kesinleşinceye kadar sürer.

**(Değişik birinci cümle: 4/4/2012-6289/11 md.)** Çekilme, göreve son
verilmesi veya sair nedenlerle kamu görevinden ayrılanların üyelikleri,
sendika şubesi, sendika veya konfederasyon organlarındaki görevleri,
farklı bir hizmet koluna giren kuruma atananlardan sendika üyesi
olanların ise üyelikleri, varsa sendika şubesi ve sendika organlarındaki
görevleri sona erer, ancak varsa konfederasyon organlarındaki görevleri
devam eder. Emekliye ayrılanların sendika şubesi, sendika veya
konfederasyon organlarındaki görevleri seçildikleri dönemin sonuna kadar
devam eder.

Üyeliğin devamı ve askıya alınması hallerinde 2821 sayılı Sendikalar
Kanununun 24 üncü maddesinde yer alan hükümler uygulanır.

*Konfederasyon ve uluslararası kuruluş üyeliği*

**Madde 17 –** Sendikalar, ancak bir konfederasyona üye olabilirler.
Birden çok konfederasyona üye olunması halinde sonraki üyelikler
geçersizdir.

**(Değişik ikinci fıkra: 4/4/2012-6289/12 md.)** Sendika veya
konfederasyonlar, tüzüklerinde gösterilen amaçlarını gerçekleştirmek
üzere uluslararası kuruluş kurabilir, amaçlarına uyan uluslararası
kuruluşlara üye olabilir ve üyelikten çekilebilirler.

**(Değişik üçüncü fıkra: 4/4/2012-6289/12 md.)** Sendika ve
konfederasyonlar ikinci fıkra kapsamına giren üyelik işlemlerini ve
faaliyetlerini gerçekleşme tarihinden itibaren onbeş gün içinde Çalışma
ve Sosyal Güvenlik Bakanlığına bildirir. Bildirime ilgili kuruluş
tüzüğünün bir örneği de eklenir.

Sendikalar ve konfederasyonlar önceden izin almaksızın, serbestçe,
yabancı ülkelerdeki amaçlarına uyan uluslararası kuruluşların üye veya
temsilcilerini Türkiye'ye davet edebilir veya yabancı ülkelerdeki
toplantılarına kendi üye veya temsilcilerini gönderebilirler.

İKİNCİ BÖLÜM

*Güvenceler*

*Sendika üyelerinin ve yöneticilerinin güvencesi ^(1)^*

**Madde 18-** **(Değişik: 24/6/2004-5198/3 md.)**

Kamu görevlileri, iş saatleri dışında veya işverenin izni ile iş
saatleri içinde sendika veya konfederasyonların bu Kanunda belirtilen
faaliyetlerine katılmalarından dolayı farklı bir işleme tâbi tutulamaz
ve görevlerine son verilemez.

Kamu işvereni, işyeri sendika temsilcisi, sendika işyeri temsilcisi,
sendika il ve ilçe temsilcisi ile sendika ve sendika şube
yöneticilerinin işyerini (…) ^(1)^ sebebini açık ve kesin şekilde
belirtmedikçe değiştiremez. ^(1)^

Kamu işvereni kamu görevlileri arasında sendika üyesi olmaları veya
olmamaları nedeniyle bir ayırım yapamaz.

Sendika veya konfederasyonu ilk genel kurula kadar sevk ve idare edecek
yönetim kurulu üyeleri, genel kurulda yönetim kuruluna seçilenler ile
sendika şube yönetim kurulu üyeleri seçildikleri tarihten itibaren
durumlarını en geç otuz gün içinde kurumlarına yazılı olarak
bildirirler. Söz konusu yöneticiler (…)^(1)^ sendika tüzüğünde
belirtilen hükümlere göre, ayrıca yazılı talepte bulunmaları halinde bu
görevleri süresince aylıksız izine ayrılırlar. Talepte bulunmayanlar ise
kurumlarındaki görevlerine devam ederler. İzine ayrılmayan yönetim
kurulu üyeleri haftada bir gün kurumlarından izinli sayılırlar. **(Ek
cümle: 4/4/2012-6289/13 md.)** Sendika yönetim kurulu üyelerinin, bu
fıkrada belirtilen haklardan yararlanabilmesi için bağlı bulundukları
sendikanın şube kurulması için öngörülen üye sayısına ulaşması,
konfederasyon yönetim kurulu üyelerinin bu fıkrada belirtilen haklardan
yararlanabilmesi için ise konfederasyona bağlı sendikaların toplam üye
sayısının genel kurullarını delegelerle yapabilecek sendika üye sayısına
ulaşması gerekir. ^(1)^

Sendika şubeleri en az 400 üye ile kurulur. **(Ek cümle:
4/4/2012-6289/13 md.)** Sendika şubesi bulunmayan il ve ilçelerde il ve
ilçe temsilciliği kurulabilir. İldeki üye sayısı 100 ve daha fazla olan
sendikanın il temsilcisi ile ilçedeki üye sayısı 50 ve daha fazla olan
sendikanın ilçe temsilcisi haftada dört saat izinli sayılır.

**(Mülga altıncı fıkra: 4/4/2012-6289/13 md.)**

–––––––––––––––

*(1) 4/4/2012 tarihli ve 6289 sayılı Kanunun 13 üncü maddesiyle, bu
maddenin ikinci fıkrasına “işyeri sendika temsilcisi” ibaresinden sonra
gelmek üzere “, sendika işyeri temsilcisi, sendika il ve ilçe
temsilcisi” ibaresi eklenmiş, aynı fıkrada yer alan “haklı bir sebep
olmadıkça ve” ibaresi ile dördüncü fıkrasında yer alan “seçildikleri
tarihten itibaren otuz gün içerisinde” ibaresi madde metninden
çıkarılmıştır.*

8005

Aylıksız izine ayrılan yöneticilerin bu süreleri, emekli kesenekleri ve
karşılıklarının yöneticisi oldukları sendikaları tarafından her ay
Türkiye Cumhuriyeti Emekli Sandığına ödenmesini kabul etmeleri koşuluyla
kazanılmış hak aylığı ile emeklilik hizmetine sayılır.

Kurumlarından aylıksız izinli sayılan sendika, konfederasyon ve şube
yönetim kurulu üyeleri ile bunların bakmakla yükümlü oldukları aile
fertlerinin sağlık giderlerinin kurumlarınca karşılanmasına devam
olunur.

Aylıksız izinli sayılanlardan herhangi bir nedenle sendika veya
konfederasyon organlarındaki görevlerinden ayrılanlar, görevlerinin son
bulması tarihinden itibaren otuz gün içinde ayrıldıkları kurum ve
kuruluşa yazılı müracaat etmeleri durumunda, kamu işvereni bu kimseleri
otuz gün içinde eski görevlerine ya da uygun diğer bir göreve atamak
zorundadır. Otuz gün içinde görevlerine başlamak için başvurmayanlar
görevlerinden çekilmiş sayılırlar.

Görevden uzaklaştırma, re’sen emeklilik, göreve son verilmesi, tayin
veya sair hallerde görevlinin mahkemeye başvurması halinde, mahkeme
kararı kesinleşinceye kadar sendikadaki görevi devam eder.

DÖRDÜNCÜ KISIM

*Faaliyetler, Yasaklar ve Yönetime Katılma ^(1)^*

BİRİNCİ BÖLÜM

*Faaliyetler ve Yasaklar*

*Sendika ve konfederasyonların yetki ve faaliyetleri*

**Madde 19 – (Değişik birinci fıkra: 4/4/2012-6289/14 md.)** Kamu
görevlileri sendikaları ile konfederasyonlar, bu Kanundaki hükümler
çerçevesinde, toplu sözleşme görüşmelerinde taraf olmaya yetkilidir.

Sendika ve konfederasyonlar kuruluş amaçları doğrultusunda toplumsal
cinsiyet eşitliğini gözeterek aşağıdaki faaliyetlerde bulunabilirler:
^(2)^

a\) **(Değişik: 4/4/2012-6289/14 md.)** Genel olarak kamu personelinin
hak ve ödevleri, çalışma koşulları, yükümlülükleri, iş güvenlikleri ile
sağlık koşullarının geliştirilmesi konularında görüş bildirmek ve toplu
sözleşmenin uygulanmasını izlemek üzere yapılacak çalışmalara
temsilciler göndermek.

b\) Devlet personel mevzuatında kamu görevlilerinin temsilini öngören
çeşitli kurullara temsilci göndermek.

c\) Verimlilik araştırmaları yapmak, sonuçlarla ilgili raporlar
düzenlemek, önerilerde bulunmak ve işverenlerle bu konularda ortak
çalışmalar yapmak.

d\) Üyelerin meslekî yeterliliklerinin artırılması ve sorunlarının
çözülmesi ile sendikal faaliyetlerinin geliştirilmesine yönelik kurs,
seminer ve sosyal amaçlı toplantılar düzenlemek, bilimsel çalışmalar
yapmak ve yayınlarda bulunmak.

–––––––––––––––––––

*(1) 4/4/2012 tarihli ve 6289 sayılı Kanunun 14 üncü maddesiyle, bu
başlıkta yer alan “İdarî Kurullar” ibaresi “Yönetime Katılma” şeklinde
değiştirilmiş ve metne işlenmiştir.*

*(2) 4/4/2012 tarihli ve 6289 sayılı Kanunun 14 üncü maddesiyle, bu
fıkrada yer alan “doğrultusunda” ibaresinden sonra gelmek üzere
“toplumsal cinsiyet eşitliğini gözeterek” ibaresi eklenmiş ve metne
işlenmiştir.*

8006

e\) Üyelerin ortak ekonomik ve sosyal hak ve menfaatleri ile personel
hukukunu ilgilendiren konularda ilgili kurumlara ve yetkili makamlara
sunulmak üzere çalışmalar yapmak ve öneriler getirmek.

f\) Üyelerin idare ile ilgili doğacak ihtilaflarında, ortak hak ve
menfaatlerinin izlenmesinde veya hukukî yardım gerekliliğinin ortaya
çıkması durumunda üyelerini veya mirasçılarını, her düzeyde ve
derecedeki yönetim ve yargı organları önünde temsil etmek veya ettirmek,
dava açmak ve bu nedenle açılan davalarda taraf olmak.

g\) Üyeleri ve ailelerinin yararlanmaları için hizmet amacıyla, eğitim ve
sağlık tesisleri, dinlenme yerleri, misafirhane spor alanları ve benzeri
yerler ile kitaplık, kreş, yuva ve huzur evleri, yardımlaşma sandıkları
kurmak ve yönetmek ile herhangi bir bağışta bulunmamak kaydı ile üyeleri
için kooperatifler kurulmasına yardım etmek ve nakit mevcudunun yüzde
onundan fazla olmamak kaydıyla bu kooperatiflere kredi vermek. ^(1)^

h\) **(Değişik: 4/4/2012-6289/14 md.)** Yangın, su baskını, deprem gibi
tabii afetlerin vukuunda, gerektiğinde üyelik şartı aranmaksızın nakit
mevcudunun yüzde onunu aşmamak kaydıyla afete uğrayan bölgelerde konut,
sağlık ve eğitim tesisleri yapılması amacıyla kamu yararına çalışan
dernekler ve Bakanlar Kurulunca vergi muafiyeti tanınan vakıflar ile
kamu kurum ve kuruluşlarına aynî ve nakdî yardımda bulunmak, afete
uğrayan bölgelerde konut ve sağlık tesisleri yapmak.

*Yasaklar*

**Madde 20 –** Bu Kanuna göre kurulan sendika ve konfederasyonların
yönetim ve işleyişleri Anayasada belirtilen Cumhuriyetin niteliklerine
ve demokratik esaslara aykırı olamaz.

Sendika ve konfederasyonlar kamu makamlarından maddî yardım kabul
edemez, siyasî partilerden maddî yardım alamaz ve onlara maddî yardımda
bulunamazlar.

Sendika ve konfederasyonlar siyasî partilerin kuruluşu içinde yer
alamazlar; siyasî partilerin ad, amblem, rumuz veya işaretlerini
kullanamazlar.

Sendika ve konfederasyonlar ticaretle uğraşamazlar.

İKİNCİ BÖLÜM

*Yönetime Katılma ^(2)^*

*Kamu Personeli Danışma Kurulu ^(3)^ *

**Madde 21 – (Değişik: 4/4/2012-6289/15 md.)**

Kamu Personeli Danışma Kurulu, kamu görevlileri sendikaları ve
konfederasyonları ile kamu idareleri arasında sosyal diyaloğun
geliştirilmesi, kamu personel mevzuatının ve kamu yönetimi
uygulamalarının değerlendirilmesi, yönetimin daha iyi işleyen bir yapıya
kavuşturulması için ortak çalışmalar yürütülmesi, kamu görevlilerinin
yönetime katılımının sağlanması ve kamu yönetiminin karşılaştığı
sorunlara çözümler geliştirilmesi amacıyla; Devlet Personel
Başkanlığının bağlı olduğu Bakanın başkanlığında, en çok üyeye sahip üç
konfederasyonun genel başkanı ile her bir hizmet kolunda en çok üyeye
sahip kamu görevlileri sendikasının başkanı ve Devlet Personel
Başkanından oluşur. Kurula gündemde yer alan konulara göre diğer kamu
kurum ve kuruluşlarının yetkilileri de davet edilebilir.

28 inci maddede belirtilen toplu sözleşme konuları ile kurumsal konular
dışında kalan ve kamu personel sistemini ilgilendiren genel nitelikli
konular, Kurulda değerlendirilir.

Kurul, her yıl mart ve kasım aylarında toplanır. Kurulun sekretarya
hizmetleri Devlet Personel Başkanlığınca yürütülür.

––––––––––––––

*(1) 4/4/2012 tarihli ve 6289 sayılı Kanunun 14 üncü maddesiyle, bu
bentte yer alan “dinlenme yerleri,” ibaresinden sonra gelmek üzere
“misafirhane”ibaresi eklenmiş ve metne işlenmiştir.*

*(2) Bu Bölüm başlığı “İdarî Kurullar” iken, 4/4/2012 tarihli ve 6289
sayılı Kanunun 15 inci maddesiyle metne işlendiği şekilde
değiştirilmiştir.*

*(3) Bu madde başlığı “Yüksek İdarî Kurul” iken, 4/4/2012 tarihli ve
6289 sayılı Kanunun 15 inci maddesiyle metne işlendiği şekilde
değiştirilmiştir.*

8007

*Kurum idarî kurulları*

**Madde 22 –** Kurum düzeyinde kamu görevlilerinin çalışma koşulları ve
kanunların kamu görevlilerine eşit uygulanması konularında görüş
bildirmek üzere, eşit sayıda kamu işveren vekili ile en çok üyeye sahip
sendikaca, üyeleri arasından belirlenen temsilcilerin katıldığı kurum
idarî kurulları oluşturulur. Bu kurullar yılda iki kez toplanır.

*İşyeri sendika temsilcileri ve sendika işyeri temsilcileri ^(1)^*

**Madde 23 – (Değişik: 4/4/2012-6289/16 md.)**

İşyerlerinde 30 uncu madde uyarınca yapılan tespite göre kamu
görevlilerinden en çok üye kaydetmiş sendika, işyeri sendika temsilcisi
seçmeye yetkilidir. İşyerindeki kamu görevlisi sayısı 200’e kadar ise
bir, 201-600 arasında ise en çok iki, 601-1000 arasında ise en çok üç,
1001-2000 arasında ise en çok dört, 2000’den fazla ise en çok beş işyeri
sendika temsilcisi seçilebilir. Bu temsilcilerden biri ilgili sendika
tarafından baştemsilci olarak görevlendirilebilir.

İşyeri sendika temsilcileri, işyerlerinde kamu görevlilerinin işveren
veya işyeri ile ilgili sorunlarını dinlemek, ilgili yerlere iletmek ve
kamu görevlileri ile işveren arasında iletişim sağlamak amacıyla
işyerinden seçilir. İşyeri sendika temsilcileri bu görevlerini
işyerinde, haftada dört saat olmak üzere yerine getirirler ve bu sürede
izinli sayılırlar.

Bir işyerinde en çok üye kaydetmiş sendikanın dışında faaliyette bulunan
sendikalar da, bu Kanun kapsamına giren sendikal faaliyetlerin
yürütülmesi açısından koordinasyon görevini yürütmek üzere o işyerinden
sendika işyeri temsilcisi belirleyebilirler.

Kamu işvereni, yönetim ve hizmetin işleyişini engellemeyecek biçimde
sendika temsilcilerine çalışma saatleri içinde ve dışında görevlerini
yapabilmeleri için imkânlar ölçüsünde kolaylıklar sağlar.

BEŞİNCİ KISIM

*Sendika ve Konfederasyonların*

*Gelirleri, Giderleri ve Denetimi*

BİRİNCİ BÖLÜM

*Gelir ve Giderler*

*Gelirler*

**Madde 24 –** Sendika ve konfederasyonların gelirleri;

a\) Üyelerinin ödeyecekleri üyelik ödentilerinden,

b\) Bu Kanuna göre yapabilecekleri faaliyetlerden elde edilecek
gelirlerden,

c\) Bağış ve yardımlardan,

d\) Mal varlığından elde edilen gelirlerden,

Oluşur.

––––––––––––––––

*(1) Bu madde başlığı “İşyeri sendika temsilcileri” iken, 4/4/2012
tarihli ve 6289 sayılı Kanunun 16 ncı maddesiyle metne işlendiği şekilde
değiştirilmiştir.*

8008

Sendika ve konfederasyonlar, kendilerinin veya Türkiye Cumhuriyeti
Devletinin üyesi bulunduğu uluslararası kuruluşlar hariç, dış
kaynaklardan Bakanlar Kurulunun izni olmadıkça yardım ve bağış kabul
edemezler.

Sendika ve konfederasyonlar tüm nakdî gelirlerini bankalara yatırmak
zorundadırlar. Zorunlu giderler için kasalarında tutacakları azamî nakit
mevcudu tüzüklerinde gösterilir.

*Üyelik ödentisi*

**Madde 25-** **(Değişik: 24/6/2004-5198/4 md.)**

Kamu görevlileri sendikasına, kamu görevlisinin ödeyeceği üyelik
ödentileri, 14 üncü madde çerçevesinde doldurulan üyelik başvuru formuna
ve sendika tüzüğünde belirtilen aylık ödenti tutarına göre kamu
işverenince aylığından kesilerek beş gün içinde sendikaların banka
hesaplarına yatırılır ve ödenti listesinin bir örneği ilgili sendikaya
gönderilir. Kamu işvereni, sendikaya üye olan ve üyelik ödentisi kesilen
kamu görevlilerinin listesini her ayın son haftasında, işyerinde
herkesin görebileceği yerde ve kurumsal düzeyde duyurulabilecek diğer
araçlarla ilan eder. ^(1)^

**(Değişik ikinci fıkra: 1/7/2006-5538/14 md.)** Aylık üyelik ödenti
tutarı; kamu görevlisinin kadro ya da pozisyonuna bağlı ve her ay mutat
olarak ödenmekte olan damga vergisine tâbi aylık brüt gelirleri
toplamına, sendika tüzüğünde belirtilen oran uygulanmak suretiyle
hesaplanır. Ödenti tutarı, 15 inci derecenin birinci kademesinden aylık
alan Devlet memurunun damga vergisine tâbi brüt gelirleri toplamının
binde dördünden az, otuzda birinden fazla olamaz.

Sendika tüzüğüne, üyelik ödentisi dışında her ne ad altında olursa
olsun, üyelerden başka bir kesinti yapılmasını öngören hükümler
konulamaz.

Sendika merkez genel kurul kararıyla üyelikten çıkarılan üyelerin
isimlerinin sendikaca onbeş gün içinde işverene bildirilmesi zorunludur.

Konfederasyonlara üyelerince ödenecek ödenti miktarı, sendikaların
ödenti tutarlarının yüzde beşinden aşağı olmamak üzere
konfederasyonların genel kurullarınca belirlenir.

*Giderler*

**Madde 26 –** Sendika ve konfederasyonlar gelirleri tüzüklerinde
belirtilen amaçları ve bu Kanunda gösterilen faaliyetleri dışında
kullanamazlar ve bağışlayamazlar.

Sendika ve konfederasyonlar, gelirlerinin en az yüzde onunu üyelerinin
mesleki bilgi ve tecrübelerini artırmak için kullanmak zorundadırlar.

Vergi Usul Kanununa göre demirbaş sayılan her türlü eşya veya malzeme
demirbaş defterine kaydedilir ve bunlar hiçbir şekilde gider olarak
işlem göremez.

Sendika şubeleri, sendika ve konfederasyonlar yardımlaşma sandıkları
dışında, üyeleri, yöneticileri veya diğer kişi ve kuruluşlara borç para
veremez ve elde ettikleri gelirleri dağıtamazlar.

Sendika ve konfederasyonların tutacakları defterler, tasdik şekli,
kayıtların düzenlenme usul ve esasları bir yönetmelikle belirlenir.
Muhasebe kayıtları bilanço esasına göre tutulur.

İKİNCİ BÖLÜM

*Denetim*

*İdarî ve malî denetim*

**Madde 27 –** Sendika şubesi, sendika ve konfederasyonların yönetim ve
işleyişleri ile gelir ve giderleri ve bunlarla ilgili her türlü
işlemlerin kanunlar ve ilgili diğer mevzuat ile tüzük ve genel kurul
kararlarına uygun olup olmadığı hususlarındaki idari ve mali denetim,
denetleme kurulları ya da denetçiler tarafından yapılır. Denetimin
esasları hakkında Sendikalar Kanununun 47 nci Maddesine göre çıkarılan
tüzük hükümleri uygulanır.

––––––––––––––––

*(1) 4/4/2012 tarihli ve 6289 sayılı Kanunun 17 nci maddesiyle, bu
fıkraya “işyerinde herkesin görebileceği yerde” ibaresinden sonra gelmek
üzere “ve kurumsal düzeyde duyurulabilecek diğer araçlarla” ibaresi
eklenmiş ve metne işlenmiştir.*

8009

Sendikalar ve konfederasyonların yıllık hesapları 1.6.1989 tarihli ve
3568 sayılı Kanuna göre denetim yetkisi almış meslek mensupları
tarafından denetlenerek, bağımsız denetim raporu hazırlanır. Bu raporlar
genel kurula sunulur.

Sendika ve konfederasyonlar her hesap ya da bütçe dönemine ait bilanço
ve hesaplarıyla çalışma ve denetleme raporlarını ait oldukları dönemi
izleyen üç ay içinde Çalışma ve Sosyal Güvenlik Bakanlığına; sendikalar
ayrıca bağlı bulundukları konfederasyona gönderirler.

ALTINCI KISIM

*Toplu Sözleşme ^(1)^*

BİRİNCİ BÖLÜM

*Genel Hükümler*

*Toplu sözleşmenin kapsamı ^(2)^*

**Madde 28 – (Değişik: 4/4/2012-6289/18 md.)**

Toplu sözleşme; kamu görevlilerinin mali ve sosyal haklarını düzenleyen
mevcut mevzuat hükümleri dikkate alınarak kamu görevlilerine uygulanacak
katsayı ve göstergeler, aylık ve ücretler, her türlü zam ve tazminatlar,
ek ödeme, toplu sözleşme ikramiyesi, fazla çalışma ücreti, harcırah,
ikramiye, doğum, ölüm ve aile yardımı ödenekleri, cenaze giderleri,
yiyecek ve giyecek yardımları ve diğer mali ve sosyal hakları kapsar.

Toplu sözleşme ikramiyesi hariç olmak üzere toplu sözleşme hükümlerinin
uygulanmasında sendika üyesi olan ve sendika üyesi olmayan kamu
görevlileri arasında ayrım yapılamaz.

Toplu sözleşme hükümleri, sözleşmenin yapıldığı tarihi takip eden iki
mali yıl için geçerlidir.

8/6/1949 tarihli ve 5434 sayılı Türkiye Cumhuriyeti Emekli Sandığı
Kanununa göre aylık ödenmekte olanların aylıklarının hesabında da toplu
sözleşme hükümlerine göre belirlenen aylık ve taban aylık katsayıları
esas alınır. 31/5/2006 tarihli ve 5510 sayılı Sosyal Sigortalar ve Genel
Sağlık Sigortası Kanununun 4 üncü maddesinin birinci fıkrasının (c)
bendi kapsamındaki sigortalılık hali esas alınarak bağlanan yaşlılık,
malullük veya ölüm aylıklarında yapılacak artışlar hakkında 5510 sayılı
Kanunun 55 inci maddesinin ikinci fıkrası uygulanmaz ve bu aylıklar
toplu sözleşme hükümlerine göre belirlenen aylık ve taban aylık
katsayılarındaki artış dikkate alınarak artırılır.

*Toplu sözleşmenin tarafları ve imza yetkisi ^(3)^*

**Madde 29 – (Değişik: 4/4/2012-6289/19 md.)**

Toplu sözleşme görüşmelerine kamu idaresi adına Kamu İşveren Heyeti,
kamu görevlileri adına Kamu Görevlileri Sendikaları Heyeti katılır.

Kamu İşveren Heyeti, Devlet Personel Başkanlığının bağlı olduğu Bakanın
başkanlığında, Çalışma ve Sosyal Güvenlik Bakanlığı, Kalkınma Bakanlığı,
Maliye Bakanlığı, İçişleri Bakanlığı ve heyet başkanınca uygun görülen
bakanlık temsilcileri ile Hazine Müsteşarlığı ve Devlet Personel
Başkanlığı temsilcilerinden oluşur.

–––––––––––––––

*(1) Bu Kısım başlığı “Toplu Görüşme” iken, 4/4/2012 tarihli ve 6289
sayılı Kanunun 18 inci maddesiyle metne işlendiği şekilde
değiştirilmiştir.*

*(2) Bu madde başlığı “Toplu görüşmenin kapsamı” iken, 4/4/2012 tarihli
ve 6289 sayılı Kanunun 18 inci maddesiyle metne işlendiği şekilde
değiştirilmiştir.*

*(3) Bu madde başlığı “Taraflar” iken, 4/4/2012 tarihli ve 6289 sayılı
Kanunun 19 uncu maddesiyle metne işlendiği şekilde değiştirilmiştir.*

8010

Kamu Görevlileri Sendikaları Heyeti, bağlı sendikaların toplam üye
sayısı itibarıyla en fazla üyesi bulunan konfederasyonun Heyet Başkanı
olarak belirleyeceği bir temsilci ile her bir hizmet kolunda en fazla
üyeye sahip kamu görevlileri sendikaları tarafından belirlenecek birer
temsilci, bağlı sendikaların üye sayıları esas alınmak kaydıyla toplam
üye sayıları itibarıyla birinci, ikinci ve üçüncü sırada bulunan
konfederasyonlar tarafından belirlenecek birer temsilci olmak üzere
onbeş üyeden oluşur. Heyet Başkanı ve temsilciler, toplu sözleşme
görüşmelerinin başlamasından onbeş gün önce konfederasyonlar tarafından
Devlet Personel Başkanlığına bildirilir. Heyet Başkanlığı sıfatını haiz
konfederasyon temsilcisinin toplu sözleşme görüşmelerine katılmaması
veya görüşmelerden çekilmesi halinde Heyet Başkanlığı yetkisi, en çok
üyeye sahip ikinci sırada bulunan konfederasyon temsilcisi tarafından
kullanılır. Her bir hizmet kolunda en fazla üyeye sahip kamu görevlileri
sendikaları tarafından belirlenecek temsilcinin toplu sözleşme
görüşmelerine katılmaması veya görüşmelerden çekilmesi halinde aynı
hizmet kolunda en fazla üyeye sahip ikinci sırada bulunan kamu
görevlileri sendikası temsilcisi Kamu Görevlileri Sendikaları Heyetine
dahil edilir.

Toplu sözleşmeyi imzalamaya kamu idaresi adına Kamu İşveren Heyeti
Başkanı, kamu görevlileri adına sözleşmenin kamu görevlilerinin geneline
yönelik bölümü için Kamu Görevlileri Sendikaları Heyeti Başkanı ve
hizmet kollarına yönelik bölümleri için ilgili sendika temsilcisi
yetkilidir.

Bu madde hükümlerine göre toplu sözleşmenin imzalanan bölümlerine
ilişkin Kamu Görevlileri Hakem Kuruluna başvurulamaz.

İKİNCİ BÖLÜM

*Üye Sayılarının Tespiti ve Toplu Sözleşme Görüşmeleri ^(1)^*

*Üye sayılarının tespiti ^(2)(3)^*

**Madde 30-** **(Değişik: 24/6/2004-5198/5 md.)**

**(Mülga birinci fıkra: 4/4/2012-6289/20 md.)**

Sendika ve konfederasyonların üye sayılarının belirlenmesinde aşağıdaki
esaslar uygulanır:

a\) Kurumlarca yapılacak tespit;

Tespite ilişkin toplantıya kurumun işveren vekili ile tahakkuk memuru
veya mali hizmetler birimi yetkilisi ve kurumun hizmet kolunda
faaliyette bulunan sendikalardan birer temsilci katılır. Toplantı her
yıl 15 mayıs tarihinden sonra beş iş günü içerisinde kurumca
belirlenerek sendikalara bildirilen yer ve günde yapılır.

Bu Kanuna tâbi olarak kurumda çalışan kamu görevlilerinin, 15 mayıs
tarihi itibarıyla listesi ile üyelerinden aidat kesintisi yapılan
sendikaların üyelerini gösterir liste, toplantıya katılanlarca
değerlendirilir. Bu değerlendirmeden sonra, toplam kamu görevlisi sayısı
ile sendika üyesi kamu görevlilerinin sendikalara göre toplam sayılarını
belirten tutanak toplantıya katılan taraflarca imzalanır. İmzalı
tutanak, kamu işvereni ve sendikalarca mayıs ayının son iş gününe kadar
Çalışma ve Sosyal Güvenlik Bakanlığına gönderilir.

––––––––––––––

*(1) Bu Kısım başlığı “Toplu Görüşme, Yetki, Mutabakat Metni” iken,
4/4/2012 tarihli ve 6289 sayılı Kanunun 20 nci maddesiyle metne
işlendiği şekilde değiştirilmiştir.*

*(2) Bu madde başlığı “Yetki” iken, 4/4/2012 tarihli ve 6289 sayılı
Kanunun 20 nci maddesiyle metne işlendiği şekilde değiştirilmiştir.*

*(3) 4/4/2012 tarihli ve 6289 sayılı Kanunun 20 nci maddesiyle, bu
maddenin ikinci fıkrasında yer alan “Yetkili sendika ve
konfederasyonların” ibaresi “Sendika ve konfederasyonların üye
sayılarının” şeklinde değiştirilmiş ve metne işlenmiştir.*

8010-1

Kurumların taşra teşkilatları, yukarıdaki esaslara göre tarafların
katılımı ile yapılacak toplantı neticesinde düzenlenecek tutanakları
kurum merkezinde yapılacak tespitte değerlendirilmek üzere 15 mayıs
tarihini takip eden iki iş günü içerisinde kurum merkezine gönderirler.
Bu tutanaklar kurum merkezinde tarafların katılımı ile tek tutanak
haline getirilir.

b\) Çalışma ve Sosyal Güvenlik Bakanlığınca kurumlardan ve sendikalardan
gelen müşterek imzalı listeler üzerinden yapılacak tespit;

Çalışma ve Sosyal Güvenlik Bakanlığı, kurumlarda çalışan toplam kamu
görevlisi sayısı ile sendikalar itibarıyla üyelik kesintisi yapılan üye
sayılarını dikkate alarak her yıl 15 mayıs tarihi itibarıyla hizmet
kollarındaki bütün kamu görevlileri sayısı ile hizmet kolundaki
sendikaların üye sayılarını tespit eder. Buna göre (…) ^(1)^ kamu
görevlileri sendikaları ile konfederasyonların toplam üye sayısını
belirler ve sonuçları her yıl temmuz ayının ilk haftasında Resmî
Gazetede yayımlar. ^(1)^

**(Ek fıkra: 4/4/2012-6289/20 md.)** Sonuçların yayımı tarihinden
itibaren beş işgünü içinde kamu görevlileri sendikaları ile
konfederasyonlarının üye sayılarının yanlışlığı iddiasıyla sendika ve
konfederasyonlarca Ankara İş Mahkemesine itiraz edilebilir. Mahkeme
itirazı onbeş gün içinde karara bağlar.

*Toplu sözleşme görüşmeleri ^(2)^*

**Madde 31 – (Değişik: 4/4/2012-6289/21 md.)**

Toplu sözleşme görüşmeleri son rakamı tek olan yıllarda yapılır.

Kamu görevlilerinin geneline yönelik toplu sözleşme teklifleri Kamu
Görevlileri Sendikaları Heyetinin konfederasyon temsilcisi üyeleri, her
bir hizmet koluna ilişkin toplu sözleşme teklifleri ise Heyetin ilgili
sendika temsilcisi üyesi tarafından hazırlanır ve toplu sözleşme
görüşmelerinin başlama tarihinden en az bir hafta önce Kamu İşveren
Heyetine sunulmak üzere Devlet Personel Başkanlığına verilir. Toplu
sözleşme görüşmelerinin başlangıcında Kamu İşveren Heyeti Başkanı ile
Kamu Görevlileri Sendikaları Heyeti Başkanı, Devlet Personel
Başkanlığına verilen talepler esas alınmak suretiyle genel ve hizmet
koluna ilişkin toplu sözleşme görüşme gündemini belirler. Toplu sözleşme
görüşmeleri, genel ve hizmet kollarını ilgilendiren taleplerin topluca
görüşülmesi suretiyle yürütülür. Birden fazla hizmet kolunu ilgilendiren
hususlar, kamu görevlilerinin geneline yönelik konular arasında
görüşülür.

Kamu İşveren Heyeti Başkanının belirleyeceği kurum temsilcileri ile Kamu
Görevlileri Sendikaları Heyetinin toplam sayısı onbeşi geçmemek üzere
belirleyeceği temsilciler, toplu sözleşme görüşmelerine teknik heyet
olarak iştirak edebilirler.

Toplu sözleşme görüşmelerine, ağustos ayının ilk işgünü Kamu İşveren
Heyeti Başkanınca belirlenen ve Kamu Görevlileri Sendikaları Heyetine
dahil konfederasyonlara görüşmelerin başlamasından en az bir hafta
önceden bildirilen yerde başlanır. Toplu sözleşme süreci, Kamu
Görevlileri Hakem Kurulu kararının alınması da dahil olmak üzere en geç
ağustos ayının son işgünü tamamlanır. Hafta sonu tatil günleri hariç
olmak üzere resmî tatil günlerine rastlayan günlerde toplu sözleşme
görüşmelerine ara verilir. Toplu sözleşme görüşmelerinin yürütülmesinde
uygulanacak yöntem ve görüşme takvimi yönetmelikle düzenlenir.

*–––––––––––––––––*

*(1) 4/4/2012 tarihli ve 6289 sayılı Kanunun 20 nci maddesiyle, bu
paragrafda yer alan “her hizmet kolundaki yetkili” ibaresi madde
metninden çıkarılmıştır.*

*(2) Bu madde başlığı “Yetki itirazı” iken, 4/4/2012 tarihli ve 6289
sayılı Kanunun 21 inci maddesiyle metne işlendiği şekilde
değiştirilmiştir.*

8010-2

Toplu sözleşme görüşme süreci sonunda, kamu görevlilerinin geneline
yönelik mali ve sosyal haklara ilişkin bölüm ile her bir hizmet koluna
özgü mali ve sosyal haklara ilişkin bölümlerden ve tek metinden oluşan
toplu sözleşme veya toplantı tutanağı imzalanır. Toplu sözleşmeye
kurumsal hiyerarşiyi bozacak ve aynı veya benzer unvanlı kamu
görevlilerinin mali ve sosyal hakları arasında kurumlar arası
dengesizliğe yol açacak hükümler konulamaz.

İmzalanan toplu sözleşme metinleri Resmî Gazetede yayımlanır.

Toplu sözleşme görüşmelerine katılmaya yetkili hiçbir konfederasyon
temsilcisinin toplu sözleşme görüşmelerine katılmaması veya toplu
sözleşme görüşmelerinin uzlaşmazlıkla sonuçlanmasına rağmen tarafların
Kamu Görevlileri Hakem Kuruluna başvurmaması halinde, kamu görevlilerine
sonraki iki mali yıl boyunca uygulanacak mali ve sosyal haklar genel
hükümlere göre belirlenir.

*Mahalli idarelerde sözleşme imzalanması ^(1)^*

**Madde 32 – (Değişik: 4/4/2012-6289/22 md.)**

27/6/1989 tarihli ve 375 sayılı Kanun Hükmünde Kararnamenin ek 15 inci
maddesi hükümleri çerçevesinde sosyal denge tazminatının ödenmesine
belediyelerde belediye başkanının teklifi üzerine belediye meclisince,
il özel idaresinde valinin teklifi üzerine il genel meclisince karar
verilmesi halinde, sözleşme döneminde verilecek sosyal denge tazminatı
tutarını belirlemek üzere ilgili mahalli idarede en çok üyeye sahip
sendikanın genel başkanı veya sendika yönetim kurulu tarafından
yetkilendirilecek bir temsilcisi ile belediyelerde belediye başkanı, il
özel idaresinde vali arasında toplu sözleşme sürecinin tamamlanmasını
izleyen üç ay içerisinde sözleşme yapılabilir. Bu sözleşme bu Kanunun
uygulanması bakımından toplu sözleşme sayılmaz ve bu kapsamda Kamu
Görevlileri Hakem Kuruluna başvurulamaz.

Yapılacak sözleşme, toplu sözleşme dönemi ile sınırlı olarak uygulanır
ve sözleşme süresi hiçbir şekilde izleyen mahalli idareler genel seçimi
tarihini geçemez. Mahalli idareler genel seçim tarihini izleyen üç ay
içerisinde de toplu sözleşme dönemiyle sınırlı olmak üzere sözleşme
yapılabilir. Bu sözleşmeye dayanılarak yapılan ödemeler kazanılmış hak
sayılmaz.

İlgili mahalli idarenin; vadesi geçmiş vergi, sosyal güvenlik primi ile
Hazine Müsteşarlığına olan borç toplamının gerçekleşen en son yıl bütçe
gelirlerinin yüzde onunu aşması, ödeme süresi geçtiği halde ödenmemiş
aylık ve ücret borcu bulunması veya gerçekleşen en son yıla ilişkin
toplam personel giderinin, gerçekleşen en son yıl bütçe gelirlerinin
belediyelerde yüzde otuzunu, il özel idaresinde yüzde yirmibeşini aşması
hallerinde bu madde kapsamında sözleşme yapılamaz. Sözleşmenin
yapılmasından sonra bu koşulların oluşması durumunda mevcut sözleşme
kendiliğinden hükümsüz kalır.

*–––––––––––––––––*

*(1) Bu madde başlığı “Tarafların toplanması” iken, 4/4/2012 tarihli ve
6289 sayılı Kanunun 22 nci maddesiyle metne işlendiği şekilde
değiştirilmiştir.*

8010-3

**(Ek: 4/4/2012-6289/23 md.)**

ÜÇÜNCÜ BÖLÜM

*Uyuşmazlıkların Çözüm Usulleri*

*Uyuşmazlık hali ^(1)^*

**Madde 33 – (Değişik: 4/4/2012-6289/23 md.)**

Toplu sözleşme görüşme süreci sonunda toplu sözleşme imzalanamaması
halinde, üzerinde uzlaşılan ve uzlaşılamayan konuları içeren toplantı
tutanağı, tutanağın kamu görevlilerinin geneline yönelik bölümü Kamu
Görevlileri Sendikaları Heyeti Başkanı ve hizmet kollarına yönelik
bölümleri ilgili sendika temsilcisi ile Kamu İşveren Heyeti Başkanı
tarafından imzalanır.

Toplu sözleşme görüşmelerinin uzlaşmazlıkla sonuçlanması ve toplantı
tutanağı imzalanamaması halinde Devlet Personel Başkanlığı tarafından
görüşmelerin uzlaşmazlıkla sonuçlandığına dair tespit tutanağı tutulur.

Toplantı tutanağı imzalanmasından veya görüşmelerin uzlaşmazlıkla
sonuçlandığının tespit tutanağı ile belirlenmesinden itibaren üç işgünü
içerisinde sözleşmenin ilgili bölümlerini imzalamaya yetkili olanlar
tarafından imzalamaya yetkili oldukları bölümler için Kamu Görevlileri
Hakem Kuruluna başvurulabilir.

Toplu sözleşme kapsamına girmeyen konulara ilişkin olarak Kamu
Görevlileri Hakem Kuruluna başvurulamaz.

*Kamu Görevlileri Hakem Kurulu ^(2)^*

**Madde 34 – (Değişik: 4/4/2012-6289/24 md.)**

Kamu Görevlileri Hakem Kurulu her toplu sözleşme dönemi için;

a\) Yargıtay, Danıştay ve Sayıştay Başkan, Başkanvekili, Başkan
Yardımcısı veya Daire Başkanları arasından Bakanlar Kurulunca Başkan
olarak seçilecek bir üye,

b\) Kamu İşveren Heyeti Başkanınca Kalkınma Bakanlığı, Maliye Bakanlığı,
Hazine Müsteşarlığı ve Devlet Personel Başkanlığından görevlendirilecek
birer üye,

c\) Bağlı sendikaların üye sayısı itibarıyla en fazla üyeye sahip
konfederasyon tarafından belirlenecek iki, bağlı sendikaların üye sayısı
açısından ikinci ve üçüncü sırada bulunan konfederasyonlardan birer üye,

d\) Üniversitelerin kamu yönetimi, iş hukuku, kamu maliyesi, çalışma
ekonomisi, iktisat ve işletme bilim dallarından en az Doçent unvanını
taşıyanlar arasından Bakanlar Kurulunca seçilecek bir üye,

e\) Bağlı sendikaların üye sayısı itibarıyla en fazla üyeye sahip
konfederasyon tarafından üç, bağlı sendikaların üye sayısı açısından
ikinci ve üçüncü sırada bulunan konfederasyonlar tarafından ikişer olmak
üzere (d) bendinde belirtilen bilim dallarından en az Doçent unvanını
taşımak kaydıyla, önerilecek toplam yedi öğretim üyesi arasından
Bakanlar Kurulunca seçilecek bir üye,

olmak üzere onbir üyeden oluşur.

*–––––––––––––––––*

*(1) Bu madde başlığı “Toplu görüşmenin gündemi” iken, 4/4/2012 tarihli
ve 6289 sayılı Kanunun 23 üncü maddesiyle metne işlendiği şekilde
değiştirilmiştir.*

*(2) Bu madde başlığı “Toplu görüşmenin sonuçlanması ve mutabakat metni”
iken, 4/4/2012 tarihli ve 6289 sayılı Kanunun 24 üncü maddesiyle metne
işlendiği şekilde değiştirilmiştir.*

8010-4

Kamu İşveren Heyeti Başkanınca görevlendirilen üyeler,
konfederasyonlarca belirlenen üyeler ile öğretim üyeleri, toplu sözleşme
görüşmelerinin başlamasından iki hafta önce Devlet Personel Başkanlığına
bildirilir. Kamu Görevlileri Hakem Kurulunun Başkan ve diğer üyeleri,
toplu sözleşme görüşmeleri başlamadan önce belirlenir. Kamu Görevlileri
Hakem Kurulu Başkanı ve her bir üyesi için aynı usul ve esaslar
çerçevesinde birer yedek üye görevlendirilir.

Kamu Görevlileri Hakem Kurulu, Başkanın çağrısı üzerine Başkan dahil en
az sekiz üyenin katılımı ile toplanır. Mazereti nedeniyle toplantıya
katılamayacak üyelerin yerine yedekleri çağrılır. Çalışma programı,
toplantı gündemi, toplantı veya tespit tutanağının inceleme usul ve
esasları ile toplantıya ilişkin diğer hususlar Başkan tarafından
belirlenir. Kamu Görevlileri Hakem Kurulu, tarafların başvuru tarihinden
itibaren beş gün içinde kararını verir.

Kamu Görevlileri Hakem Kurulu, toplantıya katılanların çoğunluğu ile
karar alır. Kurul üyeleri çekimser oy kullanamazlar. Oyların eşitliği
halinde Başkanın bulunduğu taraf çoğunluğu sağlamış sayılır.

Karara katılmayan üyeler, ayrı ayrı veya birlikte, karşı oy şerhini ve
gerekçesini tutanağa yazdırır.

Kurul kararları kesindir ve toplu sözleşme hükmündedir.

Kurul kararları taraflara üç gün içerisinde yazılı olarak bildirilir ve
Resmî Gazetede yayımlanır.

Her toplantı günü için toplantıya katılan Kamu Görevlileri Hakem Kurulu
Başkanına (5000), üyelere (4500) gösterge rakamının memur aylık
katsayısı ile çarpımı sonucu bulunacak miktarda toplantı ücreti ödenir.

Kamu Görevlileri Hakem Kurulunun sekretarya hizmetleri Devlet Personel
Başkanlığınca yürütülür. Toplu sözleşme görüşmeleri ile Kamu Görevlileri
Hakem Kurulu çalışmalarına katılacak olanların ağırlama, konaklama,
yolluk ve gündelikleri ile diğer her türlü giderleri Devlet Personel
Başkanlığı bütçesine konulacak ödenekten karşılanır.

8011

ÜÇÜNCÜ BÖLÜM

(…) ^(1)^

*Uyuşmazlığın tespiti, çözümü ve Uzlaştırma Kurulu*

**Madde 35 – (Mülga: 4/4/2012-6289/31 md.)**

YEDİNCİ KISIM

*Çeşitli, Geçici ve Son Hükümler*

BİRİNCİ BÖLÜM

*Çeşitli Hükümler*

*Sendika ve konfederasyonların katılma ve birleşmesi*

**Madde 36 –** Genel Kurul kararıyla sendikaların başka bir sendikaya
veya konfederasyonların başka bir konfederasyona katılması halinde
katılan sendika veya konfederasyonun bütün hak, borç, yetki ve
menfaatleri katıldığı sendika veya konfederasyona kendiliğinden geçer.

Birleşen sendika veya konfederasyonların bütün hak, borç, yetki ve
menfaatleri birleşme sonucu meydana getirdikleri yeni tüzel kişiliğe
kendiliğinden geçer.

Bu madde hükümleri gereğince katılan veya birleşen sendika ve
konfederasyonların üyeleri, ayrı bir işleme gerek olmaksızın devralan
veya yeni kurulan sendika veya konfederasyonun üyesi olurlar.

Birleşme ile ilgili diğer usul ve esaslar sendika veya
konfederasyonların tüzüklerinde gösterilir.

*Kapatma*

**Madde 37 –** Anayasada belirtilen Cumhuriyetin niteliklerine ve
demokratik esaslara aykırı faaliyetlerde bulunan sendika ve
konfederasyon, merkezlerinin bulunduğu yer Cumhuriyet Başsavcısının
istemi üzerine iş davalarına bakmakla görevli mahallî mahkeme kararı ile
kapatılır.

Yukarıdaki fıkraya aykırı hareket eden sendika şubesi, sendika ve
konfederasyonlar hakkında 2908 sayılı Dernekler Kanununun 54 üncü
maddesi uyarınca işlem yapılır.

*–––––––––––––––––*

*(1) Bu bölüm başlığı “Uyuşmazlıkların Çözüm Usulleri” iken, 4/4/2012
tarihli ve 6289 sayılı Kanunun 23 üncü maddesiyle yürürlükten
kaldırılmıştır.*

8012

*Ceza hükümleri*

**Madde 38 – (Değişik: 23/1/2008 – 5728/494 md.)**

Bu Kanunun;

a\) 20, 24 ve 26 ncı maddelerinde yer alan hükümlere aykırı hareket
edenler, altı aydan bir yıla kadar hapis cezası,

b\) 8, 14, 16 ve 17 nci maddelerinde yer alan hükümlere aykırı hareket
eden kişiler, elli günden az olmamak üzere adlî para cezası,

ile cezalandırılır.

*Faaliyetin durdurulmasında kayyım tayini*

**Madde 39 –** Faaliyeti durdurulan sendika veya konfederasyonun
mallarının idaresi, menfaatlerinin korunması ve durdurma süresi sonunda
yeniden faaliyete geçebilmesi için genel kurul yapılması, Medenî Kanun
hükümleri gereğince tayin olunacak bir veya üç kayyım tarafından
sağlanır.

*Fesih, infisah ve kapatma halinde malların devri*

**Madde 40 –** Fesih, infisah ve kapatma hallerinde, mal varlıkları 2821
sayılı Sendikalar Kanununun 46 ncı maddesindeki hükümler çerçevesinde
tasfiye edilir.

Ancak, tasfiye sonucunda kalacak para ve mallar, ilgili sendika veya
konfederasyonun tüzüğünde aksine bir hüküm bulunmadığı takdirde Hazineye
devredilir.

*Yönetmelikler*

**Madde 41 –** Bu Kanunun uygulanması bakımından;

a\) Kurumların girecekleri hizmet kolları,

b\) Sendika ve konfederasyon üyeliklerine başvuru belgeleri ile çekilme
bildirimlerinin şekli ve içereceği bilgiler,

c\) **(Değişik: 4/4/2012-6289/25 md.)** Kamu Personeli Danışma Kurulu ve
Kamu Görevlileri Hakem Kurulunun çalışma usul ve esasları, toplu
sözleşme görüşmelerinin yapılma usul ve esasları ile bu Kanunun
uygulanmasını göstermek üzere ihtiyaç duyulacak diğer hususlar,

d\) **(Değişik: 4/4/2012-6289/25 md.)** Sendika üye sayıları ve bunların
bağlı bulundukları konfederasyonların belirlenmesine ilişkin usul ve
esaslar,

e\) Sendika ve konfederasyonların tutacakları defterler, tasdik şekli ve
kayıtların düzenlenme usul ve esasları,

f\) **(Mülga: 4/4/2012-6289/25 md.)**

Kanunun yayımı tarihinden itibaren dört ay içinde, kamu görevlileri
sendikaları konfederasyonlarının da görüşleri alınmak suretiyle Maliye
Bakanlığı, Çalışma ve Sosyal Güvenlik Bakanlığı ile Devlet Personel
Başkanlığınca birlikte hazırlanacak yönetmeliklerle belirlenir.

*Uygulamanın izlenmesi*

**Madde 42 –** Bu Kanunun uygulanmasında;

a\) Kamu görevlileri sendika ve konfederasyonlarının kuruluşu, yetkili
organlarının oluşumu ve bu organların çalışma usulleri ile görevleri,
sendika ve konfederasyonların tüzel kişi olarak hak ve yükümlülükleri ve
faaliyetleri gibi konularda karşılaşılacak sorunları gidermeye Çalışma
ve Sosyal Güvenlik Bakanlığı,

8013

b\) Personel konularına ilişkin olarak karşılaşılacak sorunları Maliye
Bakanlığı ile Çalışma ve Sosyal Güvenlik Bakanlığının görüşlerini alarak
gidermeye Devlet Personel Başkanlığı,

Yetkilidir.

Maliye Bakanlığı, Çalışma ve Sosyal Güvenlik Bakanlığı ve Devlet
Personel Başkanlığı yukarıda belirtilen hususlar ile ihtiyaç duyulacak
diğer hususlarda bu kurumlardan birinin talebi üzerine ortak çalışma
yapabilirler. Bu çalışmalara Kamu Personeli Danışma Kuruluna temsilci
gönderen kamu görevlileri sendikaları konfederasyonunun temsilcileri de
davet edilir. ^(1)^

*Diğer kanunların uygulanması*

**Madde 43 –** Bu Kanunda hüküm bulunmayan hallerde 2821 sayılı
Sendikalar Kanunu, 2908 sayılı Dernekler Kanunu, 743 sayılı Türk Medeni
Kanunu ile sendika ve konfederasyonlarda görev alacaklar hakkında kamu
görevlilerinin tabi oldukları personel kanunlarının ilgili hükümleri
uygulanır.

*Değiştirilen kanun hükmü*

**Madde 44 –** (11/4/2001 tarihli ve 4641 sayılı Ekonomik ve Sosyal
Konseyin Kuruluşu, Çalışma Esas ve Yöntemleri Hakkında Kanunun 2 nci
maddesi ile ilgili olup yerine işlenmiştir.)

İKİNCİ BÖLÜM

*Geçici ve Son Hükümler*

*Ödenek tahsisi*

**Geçici Madde 1 –** Bu Kanun gereğince yapılacak harcamalar için Maliye
Bakanlığı bütçesinin transfer tertibinden Çalışma ve Sosyal Güvenlik
Bakanlığı bütçesinin ilgili tertiplerine yeterli miktarda ödenek
aktarılır.

*Kadro tahsisi*

**Geçici Madde 2 –** Bu Kanunla getirilen hizmetlerin yürütülebilmesi
için, Çalışma ve Sosyal Güvenlik Bakanlığı merkez teşkilatında
kullanılmak üzere ekli (1) sayılı cetvelde yer alan kadrolar ihdas
edilerek 190 sayılı Kanun Hükmünde Kararnameye bağlı cetvellerin adı
geçen Bakanlığa ait bölümüne eklenmiştir.

**Geçici Madde 3 –** Bu Kanunun yürürlüğe girmesini müteakip kurulacak
sendikalardan üye sayıları, ulaşım hizmetleri, bayındırlık, inşaat ve
köy hizmetleri ile bankacılık ve sigorta hizmetleri hizmet kollarında
1500, enerji, sanayi ve madencilik hizmetleri ile tarım ve ormancılık
hizmetleri hizmet kollarında 3000, basın yayın ve iletişim hizmetleri
ile yerel yönetim hizmetleri hizmet kollarında 4000, büro hizmetleri ile
sağlık ve sosyal hizmetler hizmet kollarında 10 000, eğitim, öğretim,
bilim ve kültür hizmetleri hizmet kolunda 18 000 ve daha fazla olduğu ve
konfederasyonlardan kendi içindeki sendikalarda bulunan kamu görevlisi
üye sayısı 35 000 ve daha fazla olduğu Çalışma ve Sosyal Güvenlik
Bakanlığınca belirlenerek Resmî Gazetede yayımlananlar bakımından, bu
Kanunun 25 inci maddesinin birinci fıkrasında yer alan yüzde beş oranı,
2002 yılında toplu görüşme yapmaya yetkili kamu görevlileri sendikaları
ve bu sendikaların bağlı oldukları konfederasyonlar belirleninceye kadar
geçecek süre içinde uygulanmaz.

Yukarıdaki fıkra uyarınca Resmî Gazetede yayımlanacak belirlemeden sonra
ilgililerin aylıksız izinli geçen sürelerine ilişkin aylık ve özlük
hakları kendilerine ödenir.

––––––––––––––––

*(1) 4/4/2012 tarihli ve 6289 sayılı Kanunun 26 ncı maddesiyle, bu
fıkrada yer alan “Yüksek İdarî Kurula” ibaresi “Kamu Personeli Danışma
Kuruluna” şeklinde değiştirilmiş ve metne işlenmiştir.*

8014

**Geçici Madde 4 –** Konusu suç teşkil etmemek ve kesinleşmiş bir yargı
kararına müstenit olmamak üzere, bu Kanunun yayımı tarihine kadar, memur
temsilcileri ile toplu iş sözleşmesi akdetmeleri nedeniyle kamu
görevlileri haklarında idarî, malî veya adlî takibat yapılmaz,
başlatılanlar işlemden kaldırılır.

**Geçici Madde 5 –** Bu Kanunun 41 inci maddesinin (a), (b) ve (e)
bentlerinde belirtilen yönetmelikler, Kanunun yürürlüğe girmesini
izleyen otuz gün içinde yürürlüğe konulur.

**Geçici Madde 6 –** Bu Kanunun yayımı tarihinde faaliyette bulunan kamu
görevlileri kuruluşları, bu Kanunun yürürlüğe girmesinden itibaren sekiz
ay içinde;

a\) Mevcut tüzüklerine göre olağanüstü genel kurullarını yaparak, tüzük
ve örgütlenmelerini bu Kanun hükümlerine göre düzenlemek,

b\) Yeni örgüt ve tüzüklerine göre ilk olağan genel kurullarını da yapmak
zorundadırlar.

Belirlenen süre içerisinde, bu Kanuna uygun olarak yeni tüzüklerini
düzenlememiş ve ilk olağan genel kurullarını yapmamış kuruluşlar bu
Kanunda tanımlanan sendikaların hak ve yetkilerini kullanamazlar.

c\) Bu Kanunun yayımından sonra tüzüklerini bu Kanuna uyduran sendikalar
tüm üyelik belgelerini bu Kanuna göre çıkarılacak yönetmelik hükümlerine
uygun olarak yeniden düzenleyerek birer örneğini olağan genel kurul
tarihinden itibaren iki ay içinde Çalışma ve Sosyal Güvenlik Bakanlığına
göndermek zorundadırlar.

d\) Hizmet kollarına göre yetkili sendikalar belirleninceye kadar oran
şartı aranmaksızın üyelik aidatlarının kaynaktan kesilmesine devam
edilir.

**Geçici Madde 7 –** Bu Kanunun yürürlüğe girmesinden itibaren
faaliyette bulunan kamu görevlileri sendikaları ile konfederasyon
yöneticilerinin yetkili sendikalar belirlenene kadar özlük haklarının
ödenmesine devam edilir.

**Geçici Madde 8 –** Bu Kanunun yürürlüğe girdiği tarihte kurulu bulunan
kamu görevlileri sendikaları, genel kurul kararı ile mal varlıklarını,
hak ve borçlarını her hangi bir sendika, konfederasyon veya Bakanlar
Kurulunca kamu yararına çalıştığı belirlenen kuruluşlara üç ay
içerisinde devredebilirler. Devir ve intikal işlemleri her türlü vergi,
resim ve harçtan muaftır.

**Geçici Madde 9-(Ek: 24/6/2004-5198/7 md.)**

2004 yılı için;

a\) 30 uncu maddenin ikinci fıkrasının (a) bendinde öngörülen tespit, 15
Temmuz 2004 tarihi itibarıyla gerçekleştirilerek 20 Temmuz 2004 tarihine
kadar Çalışma ve Sosyal Güvenlik Bakanlığına gönderilir.

b\) 30 uncu maddenin ikinci fıkrasının (b) bendi gereğince Çalışma ve
Sosyal Güvenlik Bakanlığınca yapılacak tespit ise 30 Ağustos 2004
tarihine kadar Resmî Gazetede yayımlanır.

c\) 32 nci maddenin birinci fıkrasındaki "Ağustos ayının onbeşinci günü",
"Eylül ayının onbeşinci günü" olarak uygulanır.

8014-1

*Tüzük değişikliği*

**Geçici Madde 10- (Ek: 1/7/2006-5538/15 md.)**

İlgili sendika tüzüklerinde bu maddenin yayımından önce farklı
yöntemlerle belirlenmiş olan ödenti tutarları, ilk genel kurulda tüzük
değişikliği yapılmak kaydıyla, sendika yönetim kurulu tarafından bu
maddenin yayımı tarihinden itibaren en geç bir ay içinde bu Kanuna uygun
olarak yeniden düzenlenir ve Maliye Bakanlığına bildirilir; bildirim
tarihini takip eden aybaşından itibaren üyelik ödentilerinin
hesaplanmasında uygulanır.

**Geçici Madde 11- (Ek: 4/4/2012-6289/27 md.)**

2012 ve 2013 yıllarına ilişkin mali ve sosyal hakları belirlemek üzere
yapılacak toplu sözleşme görüşmelerine, bu maddenin yürürlüğe girdiği
tarihten itibaren bir ay içerisinde başlanır. Kamu Görevlileri
Sendikaları Heyet üyelerinin bildirimi, toplu sözleşme tekliflerinin
verilmesi ve görüşmelerin başlama tarihinin bildirimi ile Kamu
Görevlileri Hakem Kurulu üyelerinin belirlenmesine ilişkin 29, 31 ve 34
üncü maddelerde öngörülen süreler dikkate alınmaz. Bu toplu sözleşme
görüşmelerine katılacak sendika ve konfederasyonların belirlenmesinde
7/7/2011 tarihli ve 27987 sayılı Resmî Gazetede yayımlanan 4688 sayılı
Kamu Görevlileri Sendikaları Kanunu Gereğince Kamu Görevlileri
Sendikaları ile Konfederasyonların Üye Sayılarına İlişkin 2011 Temmuz
İstatistikleri Hakkında Tebliğ hükümleri esas alınır.

**Geçici Madde 12- (Ek: 4/4/2012-6289/28 md.)**

30 uncu maddenin ikinci fıkrasının (a) bendinde öngörülen tespit 2012
yılı için 15 Haziran 2012 tarihi esas alınarak gerçekleştirilir ve en
geç 29 Haziran 2012 tarihine kadar Çalışma ve Sosyal Güvenlik
Bakanlığına gönderilir. Aynı fıkranın (b) bendi uyarınca yapılacak
tespit ise 15 Haziran 2012 tarihi esas alınarak yapılır ve 10 Ağustos
2012 tarihine kadar Resmî Gazetede yayımlanır.

**Geçici Madde 13- (Ek: 4/4/2012-6289/29 md.)**

41 inci maddenin birinci fıkrasının (c) bendinde belirtilen yönetmelik
bir ay içinde yürürlüğe konulur.

**Geçici Madde 14- (Ek: 4/4/2012-6289/30 md.)**

15/3/2012 tarihinden önce 375 sayılı Kanun Hükmünde Kararnamenin ek 15
inci maddesi kapsamındaki idareler ile ilgili sendikalar arasında toplu
iş sözleşmesi, toplu sözleşme, sosyal denge sözleşmesi ve benzeri adlar
altında imzalanan sözleşmelerin uygulanmasına, söz konusu sözleşmelerde
öngörülen sürelerin sonuna kadar devam edilebilir. Anılan sözleşmelerin
uygulanmasına devam edildiği dönem için 32 nci madde hükümleri
çerçevesinde ayrıca sözleşme yapılamaz. Söz konusu sözleşmeleri
31/12/2015 tarihinden önce sona eren veya mevcut sözleşmeleri bu
maddenin yürürlüğe girdiği tarihten sonra karşılıklı olarak feshedilen
kapsama dahil idareler, sözleşmelerinin sona eriş veya fesih tarihini
izleyen bir ay içinde sözleşmelerin sona erdiği veya feshedildiği tarih
ile bu Kanunda öngörülen toplu sözleşme dönemi sonuna kadarki dönemle
sınırlı olmak üzere üçüncü fıkra hükümleri dikkate alınmaksızın 32 nci
madde hükümleri çerçevesinde sözleşme yapabilir. Ancak 32 nci madde
uyarınca toplu sözleşmede belirlenen tavan tutarın, unvanlar itibarıyla
ilgili personele söz konusu sözleşmeler uyarınca yapılmakta olan
ortalama aylık ödemenin altında kalması halinde; üçüncü fıkra hükümleri
dikkate alınmaksızın 32 nci madde hükümleri esas alınarak 31/12/2015
tarihine kadar uygulanabilecek sözleşmelerde bu maddenin yürürlüğe
girdiği tarihte uygulanan sözleşme uyarınca unvanlar itibarıyla ilgili
personele ödenen ortalama aylık tutar tavan olarak esas alınabilir. Bu
şekilde yapılacak ödemeler kazanılmış hak sayılmaz.

8014-2

Konusu suç teşkil etmemek ve kesinleşmiş bir yargı kararına müstenit
olmamak kaydıyla, 15/3/2012 tarihine kadar, memur temsilcileri ile toplu
iş sözleşmesi akdederek veya başka bir tasarrufta bulunarak 375 sayılı
Kanun Hükmünde Kararnamenin ek 15 inci maddesi kapsamındaki idarelerde
çalışan kamu personeline her ne ad altında olursa olsun ek ödemede
bulunmaları nedeniyle kamu görevlileri hakkında idari veya mali takibat
ve yargılama yapılamaz, başlatılanlar işlemden kaldırılır.

*Yürürlük*

**Madde** **45 –** Bu Kanun yayımını takip eden 30 uncu günün sonunda
yürürlüğe girer.

*Yürütme*

**Madde 46 –** Bu Kanun hükümlerini Bakanlar Kurulu yürütür.

8014-3

**4688 SAYILI KANUNA İŞLENEMEYEN HÜKÜMLER**

*1 – 24/6/2004 tarihli ve 5198 sayılı Kanunun Geçici Maddeleri :*

**Geçici Madde 1-** Bu Kanun çerçevesinde çıkarılacak yeni yönetmelikler
yürürlüğe girinceye kadar, mevcut yönetmeliklerin 4688 sayılı Kanuna
aykırı olmayan hükümlerinin uygulanmasına devam olunur.

**Geçici Madde 2-** 4688 sayılı Kanunun 18 inci maddesine göre,
konfederasyonların ve sendikaların yönetim kurulu üyelerinin, bu Kanunun
yayımı tarihinden önceki sendikal faaliyetleri ve aylıksız izinleri ile
ilgili olarak idari ve mali takibat yapılamaz, başlatılmış olanlar
işlemden kaldırılır.

**Geçici Madde 3-** Bu Kanunun yayımı tarihinden önce, 4688 sayılı
Kanunun 31 inci maddesi uyarınca açılmış bulunan davalar işlemden
kaldırılır.

8014-4

**4688 SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL EDİLEN HÜKÜMLERİN
YÜRÜRLÜĞE GİRİŞ TARİHİNİ**

**GÖSTERİR LİSTE**

  ---------------------------------------------------------------------------- ------------------------------------------------------------------------------------------------------------------------------------------------- ----------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **4688 sayılı Kanunun değişen veya iptal edilen maddeleri**                                                                                       **Yürürlüğe Giriş Tarihi**
  5198                                                                         14, 16, 18, 25, 30, 35, GEÇİCİ MADDE 9, İŞLENEMEYEN HÜKÜMLER                                                                                      6/7/2007
  5538                                                                         25, GEÇİCİ MADDE 10                                                                                                                               12/7/2006
  5620                                                                         25                                                                                                                                                21/4/2007
  5728                                                                         38                                                                                                                                                8/2/2008
  6253                                                                         15                                                                                                                                                18/12/2011
  6289                                                                         Kanunun Adı, 1, 3, 5, 6,7, 8, 9, 10, 12, 13, 15, 16, 17, 18, 19, 21,23, 25, 28, 29, 30, 31, 32, 33, 34, 35, 41, 42, Geçici Madde 11, 12, 13, 14   11/4/2012
  ---------------------------------------------------------------------------- ------------------------------------------------------------------------------------------------------------------------------------------------- ----------------------------


