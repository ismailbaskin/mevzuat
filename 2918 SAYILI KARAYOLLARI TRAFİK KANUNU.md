6047

[]{#K5 .anchor}**KARAYOLLARI TRAFİK KANUNU ^(1)\ (2)(3)^**

**Kanun Numarası : 2918**

**Kabul Tarihi : 13/10/1983**

**Yayımlandığı R. Gazete : Tarih : 18/10/1983 Sayı : 18195**

**Yayımlandığı Düstur : Tertip : 5 Cilt : 22 Sayfa : 687**

*Bu Kanunun yürürlükte olmayan hükümleri için bakınız*

*"Yürürlükteki Bazı Kanunların Mülga Hükümleri Külliyatı"*

*Cilt: 2 Sayfa: 1247*

*Bu Kanun ile ilgili olarak Bakanlar Kurulu Kararı ile yürürlüğe giren*

*yönetmelik için, "yönetmelikler Külliyatı"nın kanunlara göre*

*düzenlenen nümerik fihristine bakınız.*

BİRİNCİ KISIM

*Genel Esaslar*

BİRİNCİ BÖLÜM

*Amaç ve Kapsam*

*Amaç :*

**Madde 1 –** Bu Kanunun amacı, karayollarında, can ve mal güvenliği
yönünden trafik düzenini sağlamak ve trafik güvenliğini ilgilendiren tüm
konularda alınacak önlemleri belirlemektir.

*Kapsam:*

**Madde 2 –** Bu Kanun, trafikle ilgili kuralları, şartları, hak ve
yükümlülükleri, bunların uygulanmasını ve denetlenmesini, ilgili
kuruluşları ve bunların görev, yetki ve sorumluluk, çalışma usulleri ile
diğer hükümleri kapsar.

Bu Kanun, karayollarında uygulanır. Ancak aksine bir hüküm yoksa;

a\) Karayolu dışındaki alanlardan kamuya açık olanlar ile park, bahçe,
park yeri, garaj, yolcu ve eşya terminali, servis ve akaryakıt
istasyonlarında karayolu taşıt trafiği için faydalanılan yerler ile,

b\) Erişme kontrollü karayolunda ve para ödenerek yararlanılan
karayollarının kamuya açık kesimlerinde ve belirli bir karayolunun
bağlantısını sağlayan deniz, göl ve akarsular üzerinde kamu hizmeti
gören araçların, karayolu araçlarına ayrılan kısımlarında da,

Bu Kanun hükümleri uygulanır.

——————————

*(1)3/11/1988 Tarih ve 3493 sayılı Kanunun 54 ve 55 inci maddeleri ile
bu Kanunun 108 inci maddesinin altıncı ve 98,99,101,104 üncü
maddelerinin son fıkralarındaki onbin liradan otuzbin liraya kadar olan
hafif para cezaları "ikiyüzbin liradan birmilyon liraya kadar hafif para
cezasına"; 32/2, 61/2, 72/2, 91/4 üncü fıkralarındaki ve 13, 23, 34, 37,
44, 58, 60, 62, 63, 64, 66, 67, 68, 69, 73, 75, 76, 77, 78, 79, 94 üncü
maddelerinin son fıkralarındaki para cezaları "Onbin Liraya", 30 uncu
maddesinin (a) ve (b) bentlerindeki ve 46, 52, 53, 55, 56,7 4 üncü
maddelerinin son fıkralarındaki para cezaları "Onbeşbin Liraya" ve 57,
71 ve 81 inci maddelerin son fıkralarındaki para cezaları "Yirmi bin
Liraya", 47 ve 54 üncü maddelerin son fıkrasındaki para cezaları ise
"Otuzbin Liraya" çıkartılmış ve metne işlenmiştir.*

*(2) Bu Kanunla Sigorta hizmetleri ile ilgili olarak Sanayi ve Ticaret
Bakanlığına ve Sanayi ve Ticaret Bakanına verilmiş olan her türlü görev,
yetki, sorumluluk, hak ve muafiyetten ilgili olanların doğrudan doğruya
Başbakana, Başbakanın görevlendireceği Devlet Bakanına, Hazine
Müsteşarlığına ve Hazine Müsteşarına intikal edeceği 9.12.1994 tarih ve
4059 sayılı Kanunun 8 inci maddesi ile hükme bağlanmıştır.*

*(3) 3/7/2005 tarihli ve 5393 sayılı Belediye Kanunun 84 üncü
maddesiyle; bu Kanunda belediyenin sorumlu ve yetkili kılındığı görev ve
hizmetlerle sınırlı olarak, 5393 sayılı Belediye Kanunu hükümlerine
aykırılık bulunması durumunda mezkur kanun hükümlerinin uygulanacağı
hüküm altına alınmıştır.*

6048

İKİNCİ BÖLÜM

*Tanımlar*

*Tanımlar :*

**Madde 3 –** Bu Kanunda kullanılan terimlerin tanımları aşağıda
gösterilmiştir.

Trafik : Yayaların, hayvanların ve araçların karayolları üzerindeki hal
ve hareketleridir.

Karayolu : Trafik için, kamunun yararlanmasına açık olan arazi şeridi,
köprüler ve alanlardır.

Karayolu yapısı : Karayolunun kendisi ile karayolunun üstünde, yanında,
al tında veya yukarısındaki; ada, ayırıcı, otokorkuluk, istinat duvarı,
köprü, tünel, menfez ve benzeri yapılardır.

Mülk : Devlete, kamuya, gerçek ya da tüzelkişilere ait olan taşınmaz
mallardır.

Karayolu sınır çizgisi : Kamulaştırılmış, kamuya terk veya tahsis
edilmiş karayolunda; mülkle olan sınır çizgisi,

Diğer karayollarında; yarmaca, şevden sonra hendek varsa hendek dış
kenarı, hendek yoksa şev üst kenarı, dolguda şev etek çizgisi,

Yaya yolu ayrılmış karayolunda ise yaya yolunun mülkle birleştiği
çizğidir.

İki yönlü karayolu : Taşıt yolunun her iki yöndeki taşıt trafiği için
kullanıldığı karayoludur.

Tek yönlü karayolu : Taşıt yolunun yalnız bir yöndeki taşıt trafiği için
kullanıldığı karayoludur.

Bölünmüş karayolu : Bir yöndeki trafiğe ait taşıt yolunun bir ayırıcı
ile belirli şekilde diğer taşıt yolundan ayrılması ile meydana gelen
karayoludur.

Erişme kontrollü karayolu (otoyol - ekspresyol) : Özellikle transit
trafiğe tahsis edilen, belirli yerler ve şartlar dışında giriş ve
çıkışın yasaklandığı, yaya, hayvan ve motorsuz araçların giremediği,
ancak, izin verilen motorlu araçların yararlandığı ve trafiğin özel
kontrola tabi tutulduğu karayoludur.

Geçiş yolu : Araçların bir mülke girip çıkması için yapılmış olan yolun,
karayolu üzerinde bulunan kısmıdır.

Bağlantı yolu : Bir kavşak yakınında karayolu taşıt yollarının birbirine
bağlanmasını sağlayan, kavşak alanı dışında kalan ve bir yönlü trafiğe
ayrılmış olan karayolu kısmıdır.

Anayol : Anatrafiğe açık olan ve bunu kesen karayolundaki trafiğin, bu
yolu geçerken veya bu yola girerken, ilk geçiş hakkını vermesi gerektiği
işaretlerle belirlenmiş karayoludur.

Tali yol : Genel olarak üzerindeki trafik yoğunluğu bakımından,
bağlandığı yoldan daha az önemde olan yoldur.

Taşıt yolu : (Kaplama): Karayolunun genel olarak taşıt trafiğince
kullanılan kısmıdır.

Yaya yolu (Yaya kaldırımı) : Karayolunun, taşıt yolu kenarı ile gerçek
veya tüzelkişilere ait mülkler arasında kalan ve yalnız yayaların
kullanımına ayrılmış olan kısmıdır.

Bisiklet yolu : Karayolunun, sadece bisikletlilerin kullanmalarına
ayrılan kısmıdır.

Yaya geçidi : Taşıt yolunda, yayaların güvenli geçebilmelerini sağlamak
üzere, trafik işaretleri ile belirlenmiş alandır.

Kavşak : İki veya daha fazla karayolunun kesişmesi veya birleşmesi ile
oluşan ortak alandır.

6049

Banket : Yaya yolu ayrılmamış karayolunda, taşıt yolu kenarı ile şev
başı veya hendek iç üst kenarı arasında kalan ve olağan olarak yayaların
ve hayvanların kullanacağı, zorunlu hallerde de araçların
faydalanabileceği kısımdır.

Şerit : Taşıtların bir dizi halinde güvenle seyredebilmeleri için taşıt
yolunun ayrılmış bir bölümüdür.

Alt geçit: Karayolunun diğer bir karayolu veya demiryolunu alttan
geçmesini sağlayan yapıdır.

Üst geçit: Karayolunun, diğer bir karayolu veya demiryolunu üstten
geçmesini sağlayan yapıdır.

Demiryolu geçidi (Hemzemin geçit) : Karayolu ile demiryolunun aynı
seviyede kesiştiği bariyerli veya bariyersiz geçitlerdir,

Okul geçidi: Genel olarak okul öncesi, ilköğretim ve orta dereceli
okulların çevresinde özellikle öğrencilerin geçmesi için taşıt yolunda
ayrılmış ve bir trafik işareti ile belirlenmiş alandır.

Ada : Yayaların geçme ve durmalarına, taşıtlardan inip binmelerine
yarayan, trafik akımını düzenleme ve trafik güvenliğini sağlama amacı
ile yapılmış olan, araçların bulunamayacağı, koruyucu tertibatla
belirlenmiş bölüm ve alanlardır.

Ayırıcı : Taşıt yollarını veya yol bölümlerini birbirinden ayıran bir
taraftaki taşıtların diğer tarafa geçmesini engelleyen veya zorlaştıran
karayolu yapısı, trafik tertibatı veya gereçtir.

Park yeri : Araçların park etmesi için kullanılan açık veya kapalı
alandır.

Karayolu üzeri park yeri : Taşıt yolundaki veya buna bitişik alanlardaki
park yeridir.

Karayolu dışı park yeri : Karayolu sınır çizgisi dışında olan ve bir
geçiş yolu veya servis yolu ile taşıt yoluna bağlanan park yeridir.

Otomobil : **(Değişik: 12/7/2013-6495/13 md.)** Yapısı itibarıyla,
sürücüsü dahil en fazla dokuz oturma yeri olan ve insan taşımak için
imal edilmiş bulunan motorlu taşıttır.

Minibüs : **(Mülga: 12/7/2013-6495/24 md.)**

Kamyonet : **(Değişik: 12/7/2013-6495/13 md.)** Azami yüklü ağırlığı
3.500 kilogramı geçmeyen ve yük taşımak için imal edilmiş motorlu
taşıttır. Sürücü ve yanındaki oturma yerleri dışında başka oturma yeri
de bulunabilen, sürücü bölümü gövde ile birleşik kamyonetlere panelvan
denir.

Kamyon : İzin verilebilen azami yüklü ağırlığı 3 500 Kg'dan fazla olan
ve yük taşımak için imal edilmiş motorlu taşıttır.

Otobüs : **(Değişik: 12/7/2013-6495/13 md.)** Yolcu taşımacılığında
kullanılan, sürücüsü dahil dokuzdan fazla oturma yeri olan motorlu
taşıttır. Troleybüsler de bu sınıfa dahildir. Sürücüsü dahil oturma yeri
on yediyi aşmayan otobüslere minibüs denir.

Çekici : Römork ve yarı römorkları çekmek için imal edilmiş olan ve yük
taşımayan motorlu taşıttır.

6050

Arazi taşıtı : Karayollarında yolcu veya yük taşıyabilecek şekilde imal
edilmiş olmakla beraber bütün tekerlekleri motordan güç alan veya
alabilen motorlu taşıtlardır.

Özel amaçlı taşıt : Özel amaçla insan veya eşya taşımak için imal
edilmiş olan ve itfaiye, Cankurtaran, cenaze, radyo, sinema, televizyon,
kütüphane, araştırma ararçları ile bozuk veya hasara uğramış taşıt ve
araçları çekmek veya taşımak, kaldırmak gibi özel işlerde kullanılan
motorlu araçtır.

Kamu hizmeti taşıtı : Kamu hizmeti için yük veya yolcu taşıması yapan
bütün taşıtlardır.

Personel servis aracı: **(Ek: 17/10/1996 - 4199/1 md.)** Herhangi bir
kamu kurum ve kuruluşu veya özel veya tüzel kişilerin personelini bir
akit karşılığı taşıyan şahıs veya şirketlere ait minibüs ve otobüs
türündeki ticari araçlardır. Kamu kurum ve kuruluşları ile özel ve tüzel
kişilere ait araçların kendi personelini veya yolcusunu taşıma işi bu
tanımın kapsamına girmez.

Umum servis aracı: **(Ek: 17/10/1996 - 4199/1 md.)** Okul taşıtları ile
personel servis araçlarının birlikte değerlendirilmesidir.

Kamp taşıtı: **(Ek: 17/10/1996 - 4199/1 md.)** Yük taşımasında
kullanılmayan; iç dizaynı tatil yapmaya uygun teçhizatlarla donatılmış,
hizmet edebileceği kadar yolcu taşıyabilen motorlu taşıttır.

Römork : Motorlu araçla çekilen insan veya yük taşımak için imal edilmiş
motorsuz taşıttır.

Yarı römork : Bir kısmı motorlu taşıt veya araç üzerine oturan, taşıdığı
yükün ve kendi ağırlığının bir kısmı motorlu araç tarafından taşınan
römorkdur.

Hafif römork : Azami yüklü ağırlığı 750 Kg'ı geçmeyen römork veya yarı
römorkdur.

Motosiklet : **(Değişik: 12/7/2013-6495/13 md.)** Azami tasarım hızı 45
km/saatten ve/veya silindir kapasitesi 50 santimetreküpten fazla olan
sepetli veya sepetsiz iki veya üç tekerlekli motorlu taşıtlar ve net
motor gücü 15 kilovatı, net ağırlığı 400 kilogramı, yük taşımacılığında
kullanılanlar için ise net ağırlığı 550 kilogramı aşmayan dört
tekerlekli motorlu taşıtlardır. Elektrik ile çalışanların net
ağırlıklarının hesaplanmasında batarya ağırlıkları dikkate alınmaz.
Bunlardan karoseri yük taşıyabilecek şekilde sandıklı veya özel biçimde
yapılmış olan ve yolcu taşımalarında kullanılmayan üç tekerlekli
motosikletlere yük motosikleti (triportör) denir.

Bisiklet : **(Değişik: 12/7/2013-6495/13 md.)** Üzerinde bulunan insanın
adale gücü ile pedal veya el ile tekerleği döndürülmek suretiyle hareket
eden motorsuz taşıtlardır. Azami sürekli anma gücü 0,25 KW’ı geçmeyen,
hızlandıkça gücü düşen ve hızı en fazla 25 km/saate ulaştıktan sonra
veya pedal çevrilmeye ara verildikten hemen sonra gücü tamamen kesilen
elektrikli bisikletler de bu sınıfa girer.

**(Değişik: 12/7/2013-6495/13 md.)** Motorlu bisiklet (Moped): Azami
hızı saatte 45 kilometreyi, içten yanmalı motorlu ise silindir hacmi 50
santimetreküpü, elektrik motorlu ise azami sürekli nominal güç çıkışı 4
kilovatı geçmeyen iki veya üç tekerlekli taşıtlar ile aynı özelliklere
sahip net ağırlığı 350 kilogramı aşmayan dört tekerlekli motorlu
taşıtlardır. Elektrik ile çalışanların net ağırlıklarının
hesaplanmasında batarya ağırlıkları dikkate alınmaz.

Lastik tekerlekli traktör : Belirli şartlarda römork ve yarı römork
çekebilen, ancak ticari amaçla taşımada kullanılmayan tarım araçlarıdır.

6051

İş makineleri : **(Değişik: 17/10/1996 - 4199/1 md.)** Yol inşaat
makineleri ile benzeri tarım, sanayi, bayındırlık, milli savunma ile
çeşitli kuruluşların iş ve hizmetlerinde kullanılan; iş amacına göre
üzerine çeşitli ekipmanlar monte edilmiş; karayolunda insan, hayvan, yük
taşımasında kullanılamayan moturlu araçlardır.

Tramvay : Genellikle yerleşim birimleri içinde insan taşımasında
kullanılan, karayolunda tekerlekleri raylar üzerinde hareket eden ve
hareket gücünü dışarıdan sağlayan taşıttır.

Okul taşıtı : Genel olarak okul öncesi, ilköğretim ve orta dereceli
okulların öğrencileri ile sadece gözetici ve hizmetlilerin
taşınmalarında kullanılan taşıttır.

Taşıt katarı : Karayolunda bir birim olarak seyretmek üzere birbirine
bağlanmış taşıtlardır.

Araç : Karayolunda kullanılabilen motorlu, motorsuz ve özel amaçlı
taşıtlar ile iş makineleri ve lastik tekerlekli traktörlerin genel
adıdır.

Taşıt : Karayolunda insan, hayvan ve yük taşımaya yarayan araçlardır.
Bunlardan makine gücü ile yürütülenlere "motorlu taşıt" insan ve hayvan
gücü ile yürütülenlere "motorsuz taşıt" denir.

Sürücü : **(Değişik 17/10/1996 - 4199/1 md.)** Karayolunda, motorlu veya
motorsuz bir aracı veya taşıtı sevk ve idare eden kişidir.

Şoför : **(Ek: 17/10/1996 - 4199/1 md.)** Karayolunda, ticari olarak
tescil edilmiş bir motorlu taşıtı süren kişidir.

Araç sahibi : Araç için adına yetkili idarece tescil belgesi verilmiş
veya sahiplik veya satış belgesi düzenlenmiş kişidir.

İşleten : Araç sahibi olan veya mülkiyeti muhafaza kaydıyla satışta
alıcı sıfatıyla sicilde kayıtlı görülen veya aracın uzun süreli
kiralama, ariyet veya rehni gibi hallerde kiracı, ariyet veya rehin alan
kişidir. Ancak ilgili tarafından başka bir kişinin aracı kendi hesabına
ve tehlikesi kendisine ait olmak üzere işlettiği ve araç üzerinde fiili
tasarrufu bulunduğu ispat edilirse, bu kimse işleten sayılır.

Yolcu : Aracı kullanan sürücü ile hizmetliler dışında araçta bulunan
kişilerdir.

Hizmetli : Araçlarda, sürücü hariç, araç veya taşıma hizmetlerinde
süreli veya süresiz çalışan kişiler ile iş makinelerinde sürücüden gayri
kişilerdir.

Durak : Kamu hizmeti yapan yolcu taşıtlarının yolcu veya hizmetlileri
bindirmek, indirmek için durakladıkları işaretlerle belirlenmiş yerdir.

Garaj : Araçların, genellikle uzun süre durmaları için kullanılan bakım
veya servisinin de yapılabileceği kapalı veya açık olan yerlerdir.

Terminal : İnsan veya eşya taşımalarında, araçların indirme,
bindirme,yükleme, boşaltma,aktarma yaptıkları ve ayrıca bilet satışı ile
bekleme, haberleşme,şehir ulaşımı ve benzeri hizmetlerin de sağlandığı
yerdir.

Servis istasyonu : Araçların bakım, onarım ve servislerinin yapıldığı
açık veya kapalı yerdir.

Akaryakıt istasyonu:Araçların esas itibariyle akaryakıt, yağ ve basınçlı
hava gibi ihtiyaçlarının sağlandığı yerdir.

Muayene istasyonu : Araçların niteliklerini tespit ve kontrol edebilecek
cihaz ve personeli bulunan ve teknik kontrolü yapılan yerdir.

Trafik kazası : Karayolu üzerinde hareket halinde olan bir veya birden
fazla aracın karıştığı ölüm,yaralanma ve zararla sonuçlanmış olan
olaydır.

6052

Durma : Her türlü trafik zorunlulukları nedeni ile aracın
durdurulmasıdır.

Duraklama : Trafik zorunlulukları dışında araçların, insan indirmek ve
bindirmek, eşya yüklemek, boşaltmak veya beklemek amacı ile kısa bir
süre için durdurulmasıdır.

Park etme : Araçların,durma ve duraklaması gereken haller dışında
bırakılmasıdır.

Geçiş hakkı : Yayaların ve araç kullananların diğer yaya ve araç
kullananlara göre,yolu kullanmak sırasındaki öncelik hakkıdır.

Geçiş üstünlüğü:Görev sırasında, belirli araç sürücülerinin can ve mal
güvenliğini tehlikeye sokmamak şartı ile trafik kısıtlama veya
yasaklarına bağlı olmamalarıdır.

Taşıma sınırı (Kapasite) : Bir aracın güvenle taşıyabileceği en çok yük
ağırlığı veya yolcu sayısıdır.

Gabari : Araçların, yüklü veya yüksüz olarak karayolunda güvenli
seyirlerini temin amacı ile uzunluk, genişlik ve yüksekliklerini
belirleyen ölçülerdir.

Azami ağırlık : Taşıtın güvenle taşıyabileceği azami yükle birlikte
ağırlığıdır.

Yüksüz ağırlık : Üzerinde insan veya eşya (yük) bulunmayan ve akaryakıt
deposu dolu olan bir aracın taşınması zorunlu alet, edevat ve donatımı
ile birlikte toplam ağırlığıdır.

Yüklü ağırlık : Bir taşıtın yüksüz ağırlığı ile taşımakta olduğu sürücü,
hizmetli, yolcu ve eşyanın toplam ağırlığıdır.

Dingil ağırlığı:Araçlarda aynı dingile bağlı tekerleklerden karayolu
yapısına aktarılan ağırlıktır,

Azami dingil ağırlığı:Araçların karayolu yapılarından güvenle ve yapıya
zarar vermeden geçebilmeleri için saptanan dingil ağırlığıdır.

Azami toplam ağırlık:Araçların karayolu yapılarından güvenle ve yapıya
zarar vermeden geçebilmeleri için saptanan toplam ağırlıktır.

Trafik işaretleri : Trafiği düzenleme amacı ile kullanılan işaret
levhaları, ışıklı ve sesli işaretler,yer işaretlemeleri ile trafik
zabıtası veya diğer yetkililerin trafiği yönetmek için yaptıkları
hareketlerdir.

İşaret levhası : Sabit veya taşınabilir bir mesnet üzerine
yerleştirilmiş ve üzerindeki sembol, renk ve yazı ile özel bir talimatın
aktarılmasını sağlayan trafik tertibatıdır.

Işıklı ve sesli işaretler : Trafiği düzenlemede kullanılan ışıklı ve
sesli, sabit veya taşınabilir, elle kumanda edilebilen veya otomatik
çalışan, üzerinde çeşitli renk, şekil, sembol, yazı bulunan ve belirli
yanma süresi olan, ışık veya sesle özel bir talimatın aktarılmasını
sağlayan trafik tertibatıdır.

İşaretleme : Taşıt yolu ile bordür,ada, ayırıcı, otokorkuluk gibi
karayolu elemanları üzerindeki çeşitli renkte çizgi, şekil, sembol, yazı
ve yansıtıcı ve benzerleri ile özel bir talimatın aktarılmasını sağlayan
tertibattır.

Trafikten men : Trafik zabıtasınca, bu Kanunda belirtilen hallerde
araçla ilgili belgelerin alınması ve aracın belirli bir yere çekilerek
trafikten alıkonulmasıdır.

Motorlu taşıt sürücüsü sertifikası: **(Ek: 12/7/2013-6495/13 md.)**
Teorik ve uygulamalı sınavlarda başarı gösteren sürücü adaylarına
verilen belgedir.

Sürücü belgesi: **(Ek: 12/7/2013-6495/13 md.)** Bu Kanunda belirtilen
motorlu araçların sürülmesine yetki veren belgedir.

6052-1

Uluslararası sürücü belgesi: **(Ek: 12/7/2013-6495/13 md.)** İki veya
çok taraflı anlaşmalar uyarınca sınıflarına göre araç kullananlara belli
süre ile verilen belgedir.

Bu Kanunun uygulaması ile ilgili diğer tanım ve terimler yönetmelikte
gösterilir. **(Ek cümle: 12/7/2013-6495/13 md.)** Bu maddedeki tanım ve
terimlerle ilgili olarak vergi kanunları hükümleri saklıdır.

İKİNCİ KISIM

*Kuruluşlar, Komisyonlar, Görev ve Yetkileri ^(1)^*

*Görevli kurullar ve kuruluşlar: ^(1)(2)^*

**Madde 4 – (Değişik: 17/10/1996 - 4199/2 md.)**

Karayolu güvenliği konusunda hedefleri tespit etmek, uygulatmak ve
koordinasyonu sağlamak amacıyla aşağıdaki kurullar oluşturulmuştur.

a\) **(Değişik birinci paragraf: 6/2/2014-6518/31 md.)** Karayolu
Güvenliği Yüksek Kurulu;

Karayolu Güvenliği Yüksek Kurulu, Başbakanın veya görevlendireceği
Başbakan Yardımcısının başkanlığında, Adalet Bakanı, Aile ve Sosyal
Politikalar Bakanı, Bilim, Sanayi ve Teknoloji Bakanı, Çevre ve
Şehircilik Bakanı, İçişleri Bakanı, Kalkınma Bakanı, Maliye Bakanı,
Millî Eğitim Bakanı, Orman ve Su İşleri Bakanı, Sağlık Bakanı,
Ulaştırma, Denizcilik ve Haberleşme Bakanı ile Jandarma Genel Komutanı,
Emniyet Genel Müdürü ve Karayolları Genel Müdüründen oluşur. Karayolu
Trafik Güvenliği Kurulu Başkanı, gerektiğinde Kurula bilgi sunmak üzere
toplantıda hazır bulunur.

Gereği halinde diğer bakanlar da Kurula çağrılabilir.

Karayolu Güvenliği Yüksek Kurulu, Trafik Hizmetleri Başkanlığınca
hazırlanarak, Karayolu Trafik Güvenliği Kurulunca uygun görülen
önerileri değerlendirerek karara bağlar ve kararlarının yaşama
geçirilmesi için gerekli koordinasyon önlemlerini belirler.

Kurul yılda bir defa olağan, Başbakanın gerek görmesi halinde de
olağanüstü olarak, gündemle toplanır. ^(2)^

Kurulun sekreterya görevi Emniyet Genel Müdürlüğünce yapılır.

Kurulun çalışmasına ilişkin esas ve usuller, Bakanlar Kurulu tarafından
çıkarılacak yönetmelikle belirlenir.

b\) Karayolu Trafik Güvenliği Kurulu;

Karayolu Trafik Güvenliği Kurulu Emniyet Genel Müdürlüğü Trafik
Hizmetleri Başkanının başkanlığında, Karayolu Güvenliği Yüksek Kurulu'na
katılan kamu kurumlarının en az daire başkanı seviyesinde görevlileri;
Jandarma Genel Komutanlığı, Türk Standartları Enstitüsü Başkanlığı,
Türkiye Şoförler ve Otomobilciler Federasyonu temsilcisi ile İçişleri
Bakanlığınca uygun görülen trafikle ilgili üniversite, Türkiye Mimar ve
Mühendis Odaları Birliği Türkiye Trafik Kazalarını Önleme Derneği ve
Trafik Kazaları Yardım Vakfının birer temsilcisi ve Başkent Büyükşehir
Belediye Başkanından oluşur. İhtiyaç duyulan konularda bilgilerine
başvurmak üzere diğer kurum ve kuruluşlardan temsilci çağrılabilir.

Kurul üç ayda bir toplanır, zorunlu hallerde başkan tarafından
toplantıya çağrılabilir. ^(2)^

Karayolu Trafik Güvenliği Kurulu, Trafik Hizmetleri Başkanlığınca Trafik
hizmetlerinin çağdaş ve güvenli bir şekilde yürütülmesi amacıyla
önerilen veya katılacak temsilcilerce önerilecek önlemlerin
uygulanabilirliğini tartışarak karara bağlar.

Kurul katılması gereken üyelerin salt çoğunluğu ile toplanır ve
katılanların çoğunluğu ile karar verir.

Kurulun sekreterya görevi ilgili daire başkanlığınca yapılır.

——————————

*(1) Kısım başlığı ile madde başlığı, 17/10/1996 tarih ve 4199 sayılı
Kanunun 2 nci maddesi ile değiştirilmiş ve metne işlenmiştir.*

*(2) 6/2/2014 tarihli ve 6518 sayılı Kanunun 31 inci maddesiyle, bu
maddenin dördüncü paragrafında yer alan “iki” ibaresi “bir” şeklinde,
(b) bendinin ikinci paragrafında yer alan “ayda” ibaresi “üç ayda”
şeklinde değiştirilmiştir.*

6052-2

Kurulun görev ve yetkileri şunlardır;

1\. Trafikle ilgili kuruluşlar arasında koordinasyon sağlanmasına ilişkin
önerilerde bulunmak,

2\. Trafik kazalarının azaltılmasına ilişkin önerilerde bulunmak,

3\. Uygulamada görülen aksaklıkları tespit etmek,

4\. Kendi görev alanına giren konularla ilgili yasal düzenlemeden
kaynaklanan eksiklikleri belirlemek.

Bu Kanunla ve trafik hizmetleri konusunda diğer kanunlarla verilen
görevler;

a\) İçişleri Bakanlığınca,

b\) Bu Kanunla yetkili kılınan diğer bakanlık, kuruluş ve belediyelerce,
İçişleri Bakanlığı ile işbirliği içinde,

Yürütülür.

*Emniyet Genel Müdürlüğünün,merkez, bölge,il ve ilçe trafik kuruluşları,
görev ve yetkileri:*

**Madde 5 –** Emniyet Genel Müdürlüğünün trafik kuruluşları ile bu
kuruluşların görev ve yetkileri şunlardır :

a\) Kuruluş :

**(Değişik: 17/10/1996 - 4199/3 md.)** Bu Kanunla, Emniyet Genel
Müdürlüğüne verilen görevler, Emniyet Genel Müdürlüğüne bağlı olarak
kurulan Trafik Hizmetleri Başkanlığınca yürütülür. Trafik Hizmetleri
Başkanlığı, Emniyet Genel Müdür Yardımcısı tarafından yürütülür. Emniyet
Genel Müdürlüğünün merkez bölge, il ve ilçe trafik zabıta kuruluşları
Trafik Hizmetleri Başkanlığına bağlı olarak çalışır.

Araçlara ve sürücülere ait işlemleri yapmak, plaka ve belgelerini vermek
ve bu amaca yönelik hizmetleri yürütmek üzere her ilde ve gerekli
görülen ilçelerde tescil şube veya büroları kurulur.

Tescil şube veya bürolarında emniyet hizmetleri sınıfı personelinden
ayrı olarak teşkilat ve kadrolarında gösterilen sayıda genel idare ve
teknik hizmetler sınıfında personel ile sözleşmeli personel
çalıştırılabilir.

b\) Görev ve yetkiler:

1\. Araçları,bu Kanuna göre araçlarda bulundurulması gerekli belge ve
gereçleri,sürücüleri ve bunlara ait belgeleri, sürücülerin ve karayolunu
kullanan diğer kişilerin kurallara uyup uymadığını, trafik
düzenlemelerinin ve çeşitli tesislerin bu Kanun hükümlerine uygun olup
olmadığını denetlemek,

2\. Duran ve akan trafiği düzenlemek ve yönetmek,

3\. **(Mülga: 17/10/1996 - 4199/47 md.)**

4\. El koyduğu trafik kazalarında trafik kaza tespit tutanağı düzenlemek,

5\. Trafik suçu işleyenler hakkında tutanak düzenlemek, gerekli işlemleri
yapmak ve takip etmek,

6\. Trafik kazası neticesinde hastalanan veya yaralananların bakımlarını
sağlayacak tedbirlerin süratla alınmasına yardımcı olmak ve yakınlarına
haber vermek,

6052-3

7\. Araçların tescil işlemlerini yaparak belge ve plakalarını vermek,

8\. **(Değişik: 17/10/1996 - 4199/3 md.)** Sürücülerin belgelerini
vermek.

9\. **(Değişik: 25/6/2010-6001/35 md.)** Ülke çapında taşıtların ve
sürücülerin sicillerini tutmak, bunlara ilişkin teknik ve hukukî
değişiklikleri işlemek, işlettirmek, istatistiksel bilgileri toplamak ve
değerlendirmek,

10\. Trafik kazalarının oluş nedenleri ile ilgili tüm unsurları kapsayan
istatistik verileri ve bilgilerini toplamak, değerlendirmek, sonuçlarına
göre gereken önlemlerin alınmasını sağlamak ve ilgili kuruluşlara
teklifte bulunmak,

11\. **(Ek: 17/10/1996 - 4199/3 md.)** Hasar tazminatı ödemelerini
hızlandırmak amacıyla sigorta şirketlerince istenecek gerekli bilgi ve
belgeleri vermek.

12\. Ayrıca bu Kanunla ve bu Kanuna göre çıkarılmış olan yönetmeliklerle
verilen diğer görevleri yapmaktır. ^(1)^

Trafik kuruluşlarının, çalışma şekil ve şartları, görevlendirilecek
personelin nitelikleri, seçimi, çalışma usulleri, görev, yetki ve
sorumluluklarına ait esaslar İçişleri Bakanlığınca çıkarılacak
yönetmelikte belirtilir.

**(Ek fıkra: 25/6/2010-6001/35 md.)** Sürücülere ait bilgilerde meydana
gelebilecek değişiklikler ve araçlar üzerinde meydana gelebilecek teknik
veya hukukî değişiklikler ile haciz, rehin, ihtiyatî tedbir ve belge
iptali gibi kısıtlayıcı şerhlerin; elektronik ortamda tutulan siciller
üzerine işlenilmesi ve kaldırılması işlemleri, bu değişiklik veya
şerhlere karar veren yargı ve icra birimleri ile kamu kurum veya
kuruluşları tarafından elektronik sistemle yapılabilir. Sürücü belgesi
ve tescil işlemlerine esas teşkil edecek bilgiler, Emniyet Genel
Müdürlüğü tarafından ilgili kamu kurum veya kuruluşlarından elektronik
sistemle temin edilebilir veya kanunlardaki istisnalar hariç olmak üzere
bu amaçla sınırlı olarak paylaşılabilir. Bu fıkraya ilişkin usûl ve
esaslar yönetmelikte belirlenir.

*Trafik zabıtasının görev ve yetki sınırı ile genel zabıtanın trafik
hizmetlerini yürütmeye ilişkin yetkisi:*

**Madde 6 –** Trafik zabıtası ve genel zabıtanın görev ve yetki sınırı;

a\) Trafik zabıtası:

**(Birinci fıkra mülga: 17/10/1996 - 4199/4 md.)**

Trafik zabıtası görevi sırasında karşılaştığı acil ve zorunlu hallerde
genel zabıta görevi yapmakla da yetkilidir.

Mülki idare amirlerince, emniyet ve asayiş bakımından zorunlu görülen
haller dışında, trafik zabıtasına genel zabıta görevi verilemez, araç,
gereç ve özel teçhizatı trafik hizmetleri dışında kullanılamaz.

b\) **(Değişik: 21/5/1997 - 4262/1 md.)** Genel Zabıta:

Trafik zabıtasının bulunmadığı veya yeterli olmadığı yerlerde polis;
polisin ve trafik teşkilatının görev alanı dışında kalan yerlerde de
jandarma, trafik eğitimi almış subay, astsubay ve uzman jandarmalar
eliyle yönetmelikte belirtilen esas ve usullere uygun olarak trafiği
düzenlemeye ve trafik suçlarına el koymaya görevli ve yetkilidir.

——————————

*(1) Bu bendin numarası, 17/10/1996 tarih ve 4199 sayılı Kanunun 3 üncü
maddesi ile (12) olarak teselsül ettirilmiştir.*

6053

*Karayolları Genel Müdürlüğünün görev ve yetkileri:*

**Madde 7 –** Karayolları Genel Müdürlüğünün bu Kanunla ilgili görev ve
yetkileri şunlardır:

a\) Yapım ve bakımdan sorumlu olduğu karayollarında can ve mal güvenliği
yönünden gerekli düzenleme ve işaretlemeleri yaparak önlemleri almak ve
aldırmak,

b\) Tüm karayollarındaki işaretleme standartlarını tespit etmek,
yayınlamak ve kontrol etmek,

c\) **(Mülga: 17/10/1996 - 4199/47 md.)**

d\) Trafik ve araç tekniğine ait görüş bildirmek, karayolu güvenliğini
ilgilendiren konulardaki projeleri incelemek ve onaylamak,

e\) Yapım ve bakımından sorumlu olduğu karayollarında, İçişleri
Bakanlığının uygun görüşü alınmak suretiyle, yönetmelikte belirlenen hız
sınırlarının üstünde veya altında hız sınırları belirlemek ve
işaretlemek,

f\) Trafik kazalarının oluş nedenlerine göre verileri hazırlamak ve
karayollarında, gerekli önleyici teknik tedbirleri almak veya aldırmak,
^(1)^

g\) Yapım ve bakımından sorumlu olduğu karayollarında trafik güvenliğini
ilgilendiren kavşak, durak yeri, aydınlatma, yol dışı park yerleri ve
benzeri tesisleri yapmak, yaptırmak veya diğer kuruluşlarca hazırlanan
projeleri tetkik ve uygun olanları tasdik etmek,

h\) Yetkili birimlerce veya trafik zabıtasınca tespit edilen trafik kaza
analizi sonucu, altyapı ve yolun fiziki yapısı ile işaretlemeye dayalı
kaza sebepleri göz önünde bulundurularak önerilen gerekli önlemleri
almak veya aldırmak, ^(1)^

i\) (**Mülga: 3/5/2006 – 5495/4 md.)**

j\) **(Değişik: 17/10/1996 - 4199/5 md.)** Trafik zabıtasının görev ve
yetkileri saklı kalmak üzere Bu Kanunun 13,14,16,17,18,47/a ve 65 inci
maddeleri hükümlerine aykırı hareket edenler hakkında suç veya ceza
tutanağı düzenlemek; 47 nci maddenin (b), (c) ve (d) bentlerinde
belirtilen kural ihlallerinin tespiti halinde, durumu bir tutanakla
belirlemek ve gerekli işlemin yapılması için en yakın trafik kuruluşuna
teslim etmek, ^(2)(3)^

k\) Bu Kanunla ve bu Kanuna göre çıkarılmış olan yönetmeliklerle verilen
diğer görevleri yapmaktır.

**(Son fıkra Mülga : 28/3/1985 - 3176/16 md.)**

——————————

*(1) 25/6/2010 tarihli ve 6001 sayılı Kanunun 34 üncü maddesiyle, bu
bendin sonuna “veya aldırmak” ibaresi eklenmiş ve metne işlenmiştir.*

*(2) Bu bentte yer alan "Tescile bağlı araçların muayenelerini yapmak
veya yaptırmak ve bu Kanunun 13, 14, 16, 17, 18, 35, 47/a ve 65 inci
maddeleri,“ibaresi,16/7/2004 tarihli ve 5228 sayılı Kanunun 59 uncu
maddesiyle 1/1/2005 tarihinden geçerli olmak üzere “ Bu Kanunun
13,14,16,17,18,47/a ve 65 inci maddeleri”olarak değiştirilmiş ve metne
işlenmiştir.*

*(3)* *25/6/2010 tarihli ve 6001 sayılı Kanunun 34 üncü maddesiyle, bu
bendin başına “Trafik zabıtasının görev ve yetkileri saklı kalmak üzere”
ibaresi eklenmiş ve metne işlenmiştir.*

6054

*Millî Eğitim Bakanlığı, Sağlık Bakanlığı ve Ulaştırma, Denizcilik ve
Haberleşme Bakanlığının görev ve yetkileri ^(1)^*

**Madde 8 – (Değişik: 12/7/2013-6495/14 md.)**

Bu Kanun kapsamında Millî Eğitim Bakanlığı, Sağlık Bakanlığı ve
Ulaştırma, Denizcilik ve Haberleşme Bakanlığının görev ve yetkileri
şunlardır:

a\) Millî Eğitim Bakanlığı:

1\. Motorlu araç sürücülerinin yetiştirilmesi için 123 üncü madde
gereğince sürücü kursları açmak, özel sürücü kursu açılmasına izin
vermek, bunları her safhada denetlemek

2\. Sürücü adaylarının teorik ve uygulamalı sınavlarını yapmak ve
başarılı olanlara sertifika verilmesini sağlamak

3\. Okul öncesi, okul içi ve okul dışı trafik eğitimini düzenleyen trafik
genel eğitim planı hazırlamak ve ilgili kuruluşlarla iş birliği yaparak
uygulamak

b\) Sağlık Bakanlığı:

1\. Karayollarında meydana gelen trafik kazaları ile ilgili ilk ve acil
yardım hizmetlerini planlamak ve uygulamak

2\. Trafik kazalarında yaralananların en kısa zamanda sağlık
hizmetlerinden istifadelerini temin etmek üzere, İçişleri Bakanlığının
uygun görüşü de alınarak karayolları üzerinde ilk yardım istasyonları
kurmak, bu istasyonlara gerekli personeli, araç ve gereci sağlamak

3\. Her ilde trafik kazaları için eğitilmiş sağlık personeli ile birlikte
yeteri kadar ilk ve acil yardım ambulansı bulundurmak

4\. Trafik kazalarında yaralanıp sağlık kuruluşlarına sevk edilenlerden
kazanın sebep ve tesiriyle otuz gün içinde ölenlerin kayıtlarını tutmak
ve takip eden ayın sonuna kadar Emniyet Genel Müdürlüğüne bildirmek

c\) Ulaştırma, Denizcilik ve Haberleşme Bakanlığı:

1\. Ulaştırma, Denizcilik ve Haberleşme Bakanlığının ilgili birimleri: Bu
Kanun ve diğer mevzuatla verilen hizmetleri yapmak, bu Kanun açısından
karayolu taşımasına ilişkin gerekli koordinasyonu sağlamak, tescile
bağlı araçların muayenelerini yapmak veya yaptırmak, muayene
istasyonlarını denetlemek, 35 inci madde hükümlerine aykırı hareket
edenler hakkında tutanak düzenleyerek idari para cezası vermek, bu
maddede belirlenen idari tedbirleri almak, trafik zabıtasının görev ve
yetkileri saklı kalmak üzere, araçların ağırlık ve boyut kontrollerini
yapmak veya yaptırmak ve denetlemek, aykırı görülen hususlarla ilgili
olarak sorumlular hakkında idari para cezasına dair tutanak düzenlemek

2\. Araçların ağırlık ve boyut kontrollerini yapmak üzere
yetkilendirilenler, Ulaştırma, Denizcilik ve Haberleşme Bakanlığınca
denetlenir ve aykırı hareketi tespit edilen işletme sahipleri 1.700 Türk
Lirası idari para cezası ile cezalandırılır. Yetkilendirme konusu
işletme şartlarında giderilebilecek eksiklik olması hâlinde, işletme
sahibine, bu eksiklikleri gidermesi için azamî on beş gün süre verilir.
Bu süre zarfında eksikliklerin giderilmemesi hâlinde, izin belgesi iptal
edilir.

–––––––––––––––––

*(1) Bu madde başlığı “Milli Eğitim Gençlik ve Spor, Sağlık ve Sosyal
Yardım ve Ulaştırma Bakanlıklarının görev ve yetkileri şunlardır:” iken,
12/7/2013 tarihli ve 6495 sayılı Kanunun 14 üncü maddesiyle metne
işlendiği şekilde değiştirilmiştir.*

6054-1

3\. Araçların ağırlık ve boyut kontrollerinin yapılması veya yaptırılması
ile ilgili olarak Karayolları Genel Müdürlüğünce verilen hizmet
sürdürülürken kullanılan ve Genel Müdürlüğün diğer hizmetleri ile
ilişkili olmayan bina, arazi, arsa gibi taşınmazlar Maliye Bakanlığınca
Ulaştırma, Denizcilik ve Haberleşme Bakanlığına tahsis edilir. Bu görev
yürütülürken yararlanılan tesisat ve teçhizat Ulaştırma, Denizcilik ve
Haberleşme Bakanlığına devredilir. Araçların ağırlık ve boyut
kontrollerini yapmak üzere Ulaştırma, Denizcilik ve Haberleşme
Bakanlığınca yetkilendirme yapılması hâlinde tahsis edilen taşınmazlar
ile devredilen tesisat ve teçhizatın kullanılması hususunda, Maliye
Bakanlığının görüşü alınarak, Ulaştırma, Denizcilik ve Haberleşme
Bakanlığı ile yetkilendirilenler arasında özel hukuk hükümleri gereğince
sözleşme yapılabilir.

*Tarım Orman ve Köyişleri Bakanlığının görev ve yetkileri:*

**Madde 9 – (Değişik: 18/1/1985 - KHK 245/2 md.; Aynen kabul:
28/3/1985-3176/2 md.)**

Bu Kanuna göre,Tarım Orman ve Köyişleri Bakanlığının görev ve yetkileri
şunlardır:

a\) Orman yollarında;

1\. Trafik düzeni ve güvenliği açısından anaorman yolları ile gerekli
görülen diğer orman yollarında işaretlemeler yaparak tedbirler almak ve
aldırmak,

2\. Bu Kanunla ve bu Kanuna göre çıkarılan yönetmeliklerle orman yolları
için verilen trafikle ilgili diğer görevleri yapmak,

b\) Köy yollarında;

1\. Trafik düzeni ve güvenliği açısından gerekli düzenleme ve
işaretlemeleri yaparak, tedbir almak ve aldırmak,

2\. Yol güvenliğini ilgilendiren konulardaki; kavşak durak yeri, yol dışı
park yeri, aydınlatma ve benzeri tesislerin projelerini incelemek ve
gerekenleri onaylamak,

3\. Yapım ve bakımından sorumlu olduğu karayollarında 17 nci maddede
sayılan tesisler için bağlantıyı sağlayacak geçiş yolları yönünden izin
vermek,

4\. Yetkili birimlerce veya trafik zabıtasınca tespit edilen trafik kaza
analizi sonucu,karayolu yapısı ve işaretlemeye dayalı kaza nedenleri
gözönünde bulundurularak gerekli tedbirleri almak,

5\. Bu Kanunla ve bu Kanuna göre çıkarılan yönetmeliklerle köy yolları
için verilen trafikle ilgili diğer görevleri yapmak.

Köy yolları için sayılan görev ve hizmetlerden zorunlu ve gerekli
görülenler orman yolları için de uygulanabilir.

6055

*Belediye trafik birimleri,görev ve yetkileri:*

**Madde 10 – (Değişik: 18/1/1985 - KHK 245/3 md.; Aynen kabul: 28/3/1985
- 3176/3 md.)**

Bu Kanunla belediyelere verilen görevler il ve ilçe trafik komisyonları
ve mahalli trafik birimleri ile işbirliği yapılarak yürütülür.

a\) Kuruluş

Her belediye başkanlığı bünyesinde, hizmet kapasitesi gözönünde
tutularak İçişleri Bakanlığınca tespit edilecek ölçülere ve genel
hükümlere göre, belediye trafik şube müdürlüğü, şefliği veya memurluğu
kurulur.

b\) Görev ve yetkiler

1\. Yapım ve bakımından sorumlu olduğu yolları trafik düzeni ve
güvenliğini sağlayacak durumda bulundurmak,

2\. Gerekli görülen kavşaklara ve yerlere trafik ışıklı işaretleri,
işaret levhaları koymak ve yer işaretlemeleri yapmak,

3\. Karayolu yapısında ve üzerinde yapılacak çalışmalarda gerekli
tedbirleri almak, aldırmak ve denetlemek,

4\. Karayolunda trafik için tehlike teşkil eden engelleri gece veya
gündüze göre kolayca görülebilecek şekilde işaretlemek veya ortadan
kaldırmak,

5\. Yol yapısı veya işaretleme yetersizliği yüzünden trafik kazalarının
vukubulduğu yerlerde, yetkililerce teklif edilen tedbirleri almak,

6\. Çocuklar için trafik eğitim tesisleri yapmak veya yapılmasını
sağlamak,

7\. Bu Kanun ve bu Kanuna göre çıkarılan yönetmeliklerle verilen diğer
görevleri yapmak.

**(Ek fıkra: 25/6/1988 - KHK 330/2 md.) ^(1)^**

**Madde 11 – (Mülga: 18/1/1985 - KHK 245/16 md.; Aynen
kabul:28/3/1985-3176/16 md.)**

*İl ve ilçe trafik komisyonları:*

**Madde 12 – (Değişik: 17/10/1996 - 4199/7 md.)**

İl ve İlçe Trafik Komisyonlarının kuruluşu ile görev ve yetkileri:

a\) Kuruluş:

İl sınırları içinde mahalli ihtiyaç ve şartlara göre trafik düzeni ve
güvenliği bakımından Yönetmelikte gösterilen konular ve esaslar
çerçevesinde, illerde vali veya yardımcısının başkanlığında, belediye,
emniyet, jandarma, milli eğitim, karayolları ve Türkiye Şoförler ve
Otomobilciler Federasyonuna bağlı ilgili odanın temsilcileri; Valilikçe
uygun görülen trafikle ilgili üniversite, oda, vakıf ve kamuya yararlı
dernek veya kuruluşların birer temsilcisinden oluşan İl Trafik
Komisyonu, ilçelerde kaymakamın başkanlığında, aynı kuruluşların
yöneticileri veya görevlendirecekleri temsilcilerinin katıldığı İlçe
Trafik Komisyonu kurulur.

Kuruldaki üniversite, vakıf ve kamuya yararlı dernek veya kuruluşların
temsilcilerinin toplam sayısı 3'ü geçemez.

——————————

*(1) 330 sayılı KHK'nin 2 nci maddesi ile gelen ek fıkra; sözkonusu
KHK'yi değiştirerek kabul eden 31/10/1990 tarih ve 3672 sayılı Kanunda
yer almadığı için metinden çıkarılmıştır.*

6056

Kuruluşu bulunan yerler hariç, İlçe Trafik Komisyonlarına karayolları
temsilcisinin katılması zorunlu değildir.

Gündem konuları vali veya kaymakamlar tarafından belirlenir.

Bu komisyonlara, oy hakkı olmaksızın görüşleri alınmak üzere, diğer
kuruluş temsilcileri de çağrılabilir.

Kararlar oy çokluğu ile alınır. Oyların eşitliği halinde başkanın
bulunduğu taraf çoğunluk sayılır.

İl Trafik Komisyonu kararları valinin onayı ile yürürlüğe girer.

İl ve İlçe Trafik Komisyonu kararlarını bütün resmi ve özel kuruluşlar
uygulamakla yükümlüdür.

İlçe Trafik Komisyonu kararları, İl Trafik Komisyonunca incelenip vali
tarafından onaylandıktan sonra yürürlüğe girer.

b\) Görev ve yetkiler:

1\. İl sınırları içinde mahalli ihtiyaç ve şartlara göre trafik düzeni ve
güvenliğini sağlamak amacıyla gerekli tedbirleri almak,

2\. Trafiğin düzenli bir şekilde akımını sağlamak bakımından alt yapı
hizmetleri ile ilgili tedbirleri almak, trafikle ilgili sorunları
çözümlemek, bütün ülkeyi ilgilendiren Trafik Güvenliği Yüksek Kurulunun
müdahalesini gerektiren hususları İçişleri Bakanlığına iletmek.

3\. Karayolu taşımacılığına ait mevzuat hükümleri saklı kalmak üzere,
trafik düzeni ve güvenliği yönünden belediye sınırları içinde ticari
amaçla çalıştırılacak yolcu ve yük taşıtları ile motorsuz taşıtların
çalışma şekil ve şartları, çalıştırılabileceği yerler ile güzergahlarını
tespit etmek ve sayılarını belirlemek,

4\. Gerçek ve tüzelkişiler ile resmi ve özel kurum ve kuruluşlara ait
otopark olmaya müsait boş alan, arazi ve arsaları geçici otopark yeri
olarak ilan etmek ve bunların sahiplerine veya üçüncü kişilere
işletilmesi için izin vermek,

5\. Bu Kanunla ve diğer mevzuatla verilen görevleri yapmak.

ÜÇÜNCÜ KISIM

*Karayolu Trafik Güvenliği, Trafik İşaretleri, Yapı ve Tesisler*

*Karayolu trafik güvenliği:*

**Madde 13 – (Değişik birinci fıkra: 25/6/2010-6001/34 md.)**
Karayolunun yapımı, bakımı, işletilmesi ile görevli ve sorumlu bütün
kuruluşlar, karayolu yapısını, trafik güvenliğini sağlayacak durumda
bulundurmakla yükümlüdür.

Çeşitli kişi, kurum ve kuruluşlar, karayolu yapısında yapacakları ve
esasları yönetmelikte belirtilen çalışmalarda;

a\) Yolun yapım ve bakımı ile görevli kuruluştan izin almak,

b\) Çalışmaları, gerekli önlemleri alarak, aldırarak ve devamlılığını
sağlayarak, trafik akımını ve güvenliğini bozmayacak tarzda yapmak,

6056-1

c\) Zorunlu nedenlerle meydana gelen arıza, engel ve benzerlerini en kısa
zamanda ortadan kaldırarak karayolunu kullananlara ve araçlara zarar
vermeyecek duruma getirmek,

d\) Şehiriçi karayolu kenarında çeşitli tesislerin yapımı süresince;
kaldırımlarda, tünel, tünel aydınlatılması ve benzerlerini yaparak
güvenli geçiş sağlamak ve yaya yollarını trafiğe açık bulundurmak,

Zorundadırlar.

Bu çalışmalar sırasında meydana getirilen tehlikeli durum ve engeller
bütün sorumluluk, bunları yaratan kişilere ait olmak üzere zabıtaca
kaldırılır, yapılan masraflar sorumlulara ödetilir.

**(Dördüncü fıkra mülga: 18/1/1985 - KHK 245/16 md.)**

**(Değişik: 21/5/1997 - 4262/4 md.)** Bu madde hükümlerine uymayanlar
fiil başka bir suç oluştursa bile ayrıca 7 200 000 lira para cezası ile
cezalandırırlar.

*Karayolu yapısı ve trafik işaretlerinin korunması:*

**Madde 14 –** Karayolu yapısı ve trafik işaretleri ile ilgili olarak;

a\) Karayolu yapısı üzerine, trafiği güçleştirecek, tehlikeye sokacak
veya engel yaratacak, trafik işaretlerinin görülmelerini engelleyecek
veya güçleştirecek şekilde bir şey koymak, atmak, dökmek, bırakmak ve
benzeri hareketlerde bulunmak,

b\) Karayolu yapısını, trafik işaretlerini ve karayoluna ait diğer yapı
ve güvenlik tesislerini, üzerlerine yazı yazarak, çizerek veya başka
şekillerde bozmak,yerlerini değiştirmek veya ortadan kaldırmak,

Yasaktır.

Meydana gelen tehlike ve engeller, ilgili kuruluşlar ve zabıtaca ortadan
kaldırılır, bozukluk ve eksiklikler yolun yapım ve bakımından sorumlu
kuruluşca derhal giderilir, zarar karşılıkları ve masrafları sorumlulara
ödetilir.

**(Değişik: 21/5/1997 - 4262/4 md.)** Bu madde hükmüne uymayanlara 7 200
000 lira para cezası verilir.

*Trafik işaretleri:*

**Madde 15 – (Değişik birinci fıkra: 25/6/2010-6001/34 md.)** Trafiği
düzenlemede kullanılan işaret levhaları, ışıklı ve sesli işaretler, yer
işaretlemeleri ile benzeri trafik işaretleri, karayolunun yapımı,
bakımı, işletilmesi ile görevli kuruluşlarca temin ve tesis edilerek
sürekliliği ve işlerliği sağlanır.

6057

**(İkinci fıkra Mülga : 18/1/1985 - KHK 245/16 md.)**

Görülen eksiklikler ilgili kuruluşlara bildirilerek giderilmesi
sağlatılır.

Trafik işaretlerinin standart,anlam, nicelik ve nitelikleri ile diğer
esasları İçişleri Bakanlığının görüşü alınarak Bayındırlık Bakanlığınca
çıkarılacak yönetmelikte gösterilir.

Karayolu dışında,kenarında veya üzerindeki diger levhalar, ışıklar ve
işaretlemeler:

**Madde 16 –** Karayolu dışında, kenarında veya karayolu sınırı içinde,
trafik işaretlerinin görülmelerini engelleyecek, anlamlarını
değiştirecek veya güçleştirecek, tereddüte sebep olacak veya yanıltacak
ve trafik için tehlike veya engel yaratacak şekilde levhalar, ışıklar,
işaretlemeler ile, ağaç, direk, yangın musluğu, çeşme, parmaklık gibi
yapı elemanları veya benzerlerini dikmek, koymak veya bulundurmak
yasaktır.

**(Değişik : 18/1/1985- KHK 245/5 md.; Aynen kabul: 28/3/1985 - 3176/5
md.)** Zorunlu hallerde bunların bulunabileceği yer, nitelik ve
nicelikleri ile hangi şartlarda bulunabileceği, hangilerinin izne bağlı
olduğu ve bunlarla ilgili diğer esaslar ve 13 üncü maddede belirtilen
karayolu yapısında yapılacak çalışmalar ile ilgili esaslar, İçişleri
Bakanlığının görüşü alınarak Bayındırlık ve İskan Bakanlığınca
çıkartılacak yönetmelikle düzenlenir.

Verilen izinler, ilgili valiliğe bildirilir.

**(Değişik : 21/5/1997 - 4262/4 md.)** Bu madde hükümlerine aykırı
hareket edenler 72 000 000 lira para cezası ile cezalandırılırlar.

**(Değişik son fıkra: 25/6/2010-6001/34 md.)** Ayrıca bunlar, bütün
sorumluluk ve giderler mal sahibine ait olmak üzere yolun yapımı,
bakımı, işletilmesi ile ilgili kuruluşça kaldırılır.

*Belediye sınırları dışında karayolu kenarındaki yapı ve tesisler:*

**Madde 17 –** Karayollarında her iki taraftan sınır çizgisine elli
metre mesafe içinde bağlantıyı sağlayacak geçiş yolları yönünden;
akaryakıt, servis, dolum ve muayene istasyonları, umuma açık park yeri
ve garaj, terminal, fabrika, işhanı, çarşı, pazar yeri, eğlence yerleri,
turistik yapı ve tesisler, inşaat malzemesi ocak ve harmanları,maden ve
petrol tesisleri, araç bakım, onarım ve satım işyerleri ve benzeri
trafik güvenliğini etkileyecek yapı ve tesisler için,o karayolunun yapım
ve bakımı ile sorumlu kuruluştan izin alınması zorunludur.

Verilen izinler, ilgili valiliğe bildirilir.

İzinsiz yapılan bu gibi tesislerin yapımı ve işletilmesi yetkililerce
durdurulacağı gibi, yönetmelikteki şartlar yerine getirilmeden işletme
izni verilmez ve bağlantı yolu, her türlü gider sorumlulara ait olmak
üzere yolun yapım ve bakımı ile ilgili kuruluşca ortadan kaldırılır.

**(Değişik: 21/5/1997 - 4262/4 md.)** Bu madde hükümlerine uymayanlar 72
000 000 lira para cezası ile cezalandırılırlar.

*Belediye sınırları içinde bulunan karayolu kenarındaki yapı ve
tesisler:*

**Madde 18 – (Değişik: 18/1/1985 - KHK 245/6 md.; Aynen kabul: 28/3/1985
- 3176/6 md.)**

Belediye sınırları içindeki karayolları kenarında yapılacak veya
açılacak 17 nci maddede sayılan yapı ve tesisler için;

a\) Belediyelerden izin alınması,

b\) **(Değişik: 17/10/1996 - 4199/8 md.)** Belediyelerce bu iznin
verilmesinde, trafik güvenliği bakımından bu tesisler hakkındaki
Yönetmelikte belirlenen şartların yerine getirilmesini sağlamaları ve
ayrıca Karayolları Genel Müdürlüğünün yapım ve bakımından sorumlu olduğu
karayolu kenarında yapılacak ve açılacak olanların bu yollara
bağlantıları için bu Genel Müdürlüğün ilgili bölge müdürlüğünden uygun
görüş almaları,

Zorunludur.

6058

İzinsiz yapılan bu gibi tesislerin yapımı ve işletilmesi yetkililerce
durdurulacağı gibi,yönetmelikteki şartlar yerine getirilmeden işletme
izni verilmez ve bağlantı yolu, her türlü gider sorumlulara ait olmak
üzere yolun yapım ve bakımı ile ilgili kuruluşlarca ortadan kaldırılır.

**(Değişik: 21/5/1997 - 4262/4 md.)** Bu madde hükümlerine aykırı olarak
izinsiz yapı yapanlar 72 000 000 lira para cezası ile cezalandırılırlar.

Bu madde ve 17 nci maddede belirtilen tesislere ait şartlar, izin ve
denetim esasları Bayındırlık ve İskan Bakanlığınca düzenlenen
yönetmelikte gösterilir.

DÖRDÜNCÜ KISIM

*Tescil ve Trafik Belgeleri, Tescil Plakaları,Motorlu Araçlara Ait*

*Şartlar ve Muayene*

BİRİNCİ BÖLÜM

*Tescil ve Trafik Belgeleri, Tescil Plakaları*

*Tescil belgesi alma zorunluluğu:*

**Madde 19 –** Araç sahipleri araçlarını yönetmelikte belirtilen
esaslara göre yetkili kuruluşa tescil ettirmek ve tescil belgesi almak
zorundadırlar.

Ancak :

a\) Tescil edildiği ülkenin tescil belgesi ve tescil plakası bulunan ve
geçici olarak Türkiye'ye girmesine izin verilmiş olan araçlar,

b\) Tescil edildiği ülkenin tescil belgesi ve tescil plakası bulunan
ikili ve çok taraflı anlaşmalara göre, Türkiye'de tescil zorunluluğundan
muaf tutulmuş araçlar,

c\) Araç imal, ithal, ihraç edenlerin ve satıcılığını yapanların, ithal,
ihraç, depolama, teşhir ve satış amacıyla geçici olarak bu işlere mahsus
yerlerde maliki olarak bulundurdukları motorlu araçlar.

d\) Tescil zorunluluğu bulunan motorlu taşıtlarla çekilenler ile 22 nci
maddenin (c) bendine göre tescili gerekli görülenler hariç, bütün
motorsuz taşıtlar,

Bu hükmün dışındadır.

*Araçların satış, devir ve tescili ile bu işlemlerle ilgili yetki ve
sorumluluk: ^(1)^*

**Madde 20 – (Değişik: 18/1/1985 - KHK 245/7 md.; Değiştirilerek kabul:
28/3/1985-3176/7 md.)**

Tescil süreleri, satış ve devirler, noterlerin sorumluluğu ile ilgili
esaslar şunlardır:

a\) Araç sahipleri,

1\. **(Değişik: 13/2/2011-6111/55 md.)** Tescili zorunlu ve ilk tescili
yapılacak olan araçların satın alma veya gümrükten çekme tarihinden
itibaren üç ay içinde tescili için; bunların hurda durumuna gelmesi
hâlinde ise bir ay içinde tescilin silinmesi için ilgili trafik tescil
kuruluşuna veya Emniyet Genel Müdürlüğünün belirleyeceği kamu kurum veya
kuruluşları ile gerçek veya özel hukuk tüzel kişilerine başvurmak,

2\. **(Değişik: 2/4/1998 - 4358/3 md.)** Tescilin yapılması veya
silinmesi için vergi kimlik numarası ile yönetmelikte belirtilen bilgi
ve belgeleri sağlamak,

Zorundadırlar.

b\) Araçların giriş işlemlerini yapan gümrük idareleri bu durumu 15 gün
içinde araç sahiplerinin beyan ettikleri tescil kuruluşuna bildirmekle
yükümlüdürler.

c\) Tescil belgesi, aracın başkasına satış veya devrine, hurdaya
çıkarılmasına veya araçta, yönetmelikte belirtilen niteliklerin
değişmesine kadar geçerli sayılır.

–––––––––––––––––––

*(1) Bu madde başlığı “Tescil süresi ve bildirme mecburiyeti, satış ve
devirler ile noterlerin sorumluluğu:” iken, 24/12/2009 tarihli ve 5942
sayılı Kanunun 1 inci maddesiyle 1/5/2010 tarihinden geçerli olmak üzere
metne işlendiği şekilde değiştirilmiştir.*

6059

d ) **(Değişik: 24/12/2009-5942/1 md.)** Tescil edilmiş araçların her
çeşit satış ve devirleri, satış ve devri yapılacak araçtan dolayı
motorlu taşıtlar vergisi, gecikme faizi, gecikme zammı, vergi cezası ve
trafik idari para cezası borcu bulunmadığının tespit edilmesi ve taşıt
üzerinde satış ve/veya devri kısıtlayıcı herhangi bir tedbir veya kayıt
bulunmaması halinde, araç sahibi adına düzenlenmiş tescil belgesi veya
trafik tescil kayıtları esas alınarak noterler tarafından yapılır.
Noterler tarafından yapılmayan her çeşit satış ve devirler geçersizdir.

Satış ve devir işlemi, siciline işlenmek üzere üç işgünü içerisinde
ilgili trafik tescil kuruluşu ile vergi dairesine bildirilir. Bu
bildirimle birlikte alıcı adına trafik tescil işlemi gerçekleşmiş
sayılır. Satış ve devir tarihi itibariyle, 197 sayılı Motorlu Taşıtlar
Vergisi Kanunu hükümleri uyarınca eski malikin vergi mükellefiyeti sona
erer, yeni malikin vergi mükellefiyeti başlar.

Yapılan satış ve devir işlemi üzerine noterler tarafından yeni malik
adına bir ay süreyle geçerli tescile ilişkin geçici belge düzenlenir.

197 sayılı Kanunun 13 üncü maddesinde yer alan sorumluluk hükümleri
saklı kalmak kaydıyla, anılan maddede ve bu bentte yer alan isteme ve
bildirmeleri elektronik ortamda yaptırmaya ve bu konuda yükümlülük
getirmeye, elektronik bildirmelere ilişkin usul ve esasları belirlemeye
Gelir İdaresi Başkanlığı ve Emniyet Genel Müdürlüğü yetkili olup, bu
kurumlar satış, devir ve tescile ilişkin işlemlerin gerçekleştirilmesi
için gerekli elektronik veri akışını sağlarlar. Satış ve devir
işlemlerini yapanlar, bu işlemler sırasında edindikleri bilgileri ifşa
ettikleri takdirde Türk Ceza Kanununun 239 uncu maddesi uyarınca
cezalandırılırlar. ^(1)^

Satış ve devir işlemlerinin bildiriminden itibaren bir aylık süre
içerisinde ilgili trafik tescil kuruluşu veya Emniyet Genel Müdürlüğünün
uygun gördüğü kamu kurum veya kuruluşları tarafından yeni malik adına
tescil belgesi düzenlenerek elden veya posta aracılığıyla teslim edilir.
Tescil belgesinin bir ay içerisinde teslim edilememesi halinde yeni
malike sorumluluk yüklenemez.

Bu bentte düzenlenen satış ve devir işlemleri her türlü harçtan, bu
işlemlere ilişkin düzenlenen kağıtlar damga vergisi ve değerli kağıt
bedellerinden istisnadır. Trafik tescil kuruluşunda yeni malik adına
yapılacak tescil nedeniyle düzenlenmesi gereken değerli kağıtların
bedelleri, satış ve devir esnasında noterler tarafından tahsil edilir ve
1512 sayılı Noterlik Kanununun 119 uncu maddesi uyarınca beyan edilerek
ödenir. Bu bentte yer alan işlemler sebebiyle noterlere herhangi bir pay
veya aidat ödenmez.

1512 sayılı Kanunun 112 nci maddesi uyarınca belirlenen ücret
uygulanmaksızın satış ve devre ilişkin her türlü işlem karşılığında
toplam 20 Türk Lirası maktu ücret alınır. Söz konusu ücret, her takvim
yılı başından geçerli olmak üzere önceki yılda uygulanan ücret tutarının
o yıl için 213 sayılı Vergi Usul Kanunu uyarınca tespit ve ilan olunan
yeniden değerleme oranında artırılması suretiyle hesaplanır.

–––––––––––––

*(1) Bu maddenin (d) bendi 24/12/2009 tarihli ve 5942 sayılı Kanunun 1
inci maddesiyle değiştirilmiş olup bu değişikliğin yürürlük tarihi aynı
Kanunun 3 üncü maddesiyle 1/5/2010 olarak tespit edilmiştir. Ancak
mezkur maddeyle dördüncü paragrafın 31/12/2009 tarihinde yürürlüğe
gireceği hüküm altına alınmıştır.*

6060

Haciz, müsadere, zapt, buluntu, trafikten men gibi nedenlerle; icra
müdürlükleri, vergi dairesi müdürlükleri, milli emlak müdürlükleri ile
diğer yetkili kamu kurum ve kuruluşları tarafından satışı yapılan
araçların satış tutanağının bir örneği aracın kayıtlı olduğu trafik
tescil kuruluşlarına üç işgünü içerisinde gönderilir. Aracı satın
alanlar gerekli bilgi ve belgeleri sağlayarak ilgili trafik tescil
kuruluşundan bir ay içerisinde adlarına tescil belgesi almak
zorundadırlar. Alıcıların tescil belgesi almak için süresinde
başvurmamaları halinde bu araçları alıcıları adına re’sen kayıt ve
tescil ettirmeye Emniyet Genel Müdürlüğü yetkilidir.

Bu bendin uygulanmasına ilişkin usul ve esasları belirlemeye İçişleri ve
Maliye Bakanlıkları yetkilidir.

e\) **(Değişik: 24/12/2009-5942/1 md.)** Araç satın alıp, bu maddenin
birinci fıkrasının (a) bendinin (1) numaralı alt bendine uymayanlar ile
(d) bendinin sekizinci paragrafı hükümlerine göre bir ay içerisinde
tescil belgesi almayan alıcılara 130 Türk Lirası, (d) bendi hükümlerine
uymayan noterlere ise her bir işlem için 1.000 Türk Lirası idari para
cezası verilir. Tescil yapılmadan trafiğe çıkarılan araçlar, tescil
yapılıncaya kadar trafikten men edilir.

*Trafik belgesi ve tescil plakası alma zorunluluğu :*

**Madde 21 –** Tescil edilen araçlar, "Trafik Belgesi" ve "Tescil
Plakası" alınmadan karayollarına çıkarılamaz. **(Ek cümle:
13/2/2011-6111/56 md.)** Ancak, ilk tescili yapılan araçlar için
düzenlenen tescile ilişkin geçici belgelerin geçerlilik süresi içinde,
trafik belgesi alma zorunluluğu aranmaz.

**(Değişik : 21/5/1997 - 4262/4 md.)** Bu madde hükmüne uymayan
sürücüler 14 400 000 lira para cezası ile cezalandırılırlar.

Bu gibi araçlar eksiklikleri giderilinceye kadar trafikten menedilir.

Trafik belgesi, tescil belgesi geçersiz duruma gelince sürekli olarak,
üzerinde eksik veya yanlış bilgi bulunması halinde geçici olarak trafik
zabıtasınca geri alınır.

*Belge ve plaka vermeye yetkili kuruluşlar:*

**Madde 22 – (Değişik: 18/1/1985 - KHK 245/8 md.; Aynen kabul: 28/3/1985
- 3176/8 md.)**

Yönetmelikte gösterilen esaslara göre :

a\) Askeri maksatlarla kullanılan Türk Silahlı Kuvvetlerine ait bütün
araçlar ile çesitli anlaşmalara göre askeri amaçla yurdumuzda bulunan
kuruluşlara ait araçların tescilleri Türk Silahlı Kuvvetlerince,

b\) Raylı sistemle çalışan araçların tescilleri, kullanıldığı yerlere
göre ait olduğu kuruluşlarca,

c\) İş makinesi türünden araçların tescilleri;

1\. Kamu kuruluşlarına ait olanlar ilgili kuruluşlarınca,

2\. **(Değişik: 17/10/1996 - 4199/10 md.)** Özel veya tüzelkişilere ait
olanlardan; tarım kesiminde kullanılanlar ziraat odalarınca, tarım
kesiminde kullanılanların dışında kalan ve sanayi, bayındırlık ve diğer
kesimlerde kullanılanların tescilleri, üyesi oldukları ticaret, sanayi
veya ticaret ve sanayi odalarınca,

6060-1

d\) Tarım kesiminde kullanılanlar hariç.İl Trafik Komisyonlarından karar
alınmak şartı ile motorsuz taşıtlardan gerekli görülenlerin tescilleri
belediyelerce,

e\) (**Mülga: 13/2/2011-6111/57 md.; Yeniden
düzenleme:2/1/2017-KHK-680/52 md.)** Jandarma Genel Komutanlığı ile
Sahil Güvenlik Komutanlığına ait bütün araçların tescilleri Emniyet
Genel Müdürlüğünce,

Yapılır, belge ve plakaları verilir.

(**Ek fıkra: 13/2/2011-6111/57 md.)** Birinci fıkrada sayılanlar dışında
kalan bütün araçların tescilleri, araca ait belgelerin düzenlenmesi,
kişiselleştirilmesi, kişiselleştirilen belgelerin basımı ve ilgililerine
elden veya posta aracılığı ile teslimi işlemleri Emniyet Genel Müdürlüğü
veya bağlı trafik tescil kuruluşlarınca yapılır. Emniyet Genel
Müdürlüğü; ilk tescili yapılacak araçların tesciline esas teşkil edecek
işlemleri elektronik ortamda bilgi paylaşımı yoluyla yapmak üzere,
elektronik ortamda oluşturduğu bir ay süre ile geçerli tescile ilişkin
geçici belgeyi basmak ve araç sahibine vermek üzere kamu kurum veya
kuruluşları ile gerçek veya özel hukuk tüzel kişilerini
  yetkilendirebilir.   Yetkilendirilen   bu   gerçek   veya   özel 
 hukuk   tüzel   kişileri, yapacakları işlemleri aralarında
düzenleyecekleri protokol çerçevesinde başka gerçek veya özel hukuk
tüzel kişilerine de yaptırabilirler. Araca ait kişiselleştirilen
belgelerin basımı ve ilgililerine elden veya posta yoluyla teslimi,
Emniyet Genel Müdürlüğü tarafından belirlenen kamu kurum veya
kuruluşları ile özel hukuk tüzel kişilerine de yaptırılabilir. Bu
işlemlerin yapılmasına dair usûl ve esaslar yönetmelikte belirlenir.

(**Ek fıkra: 13/2/2011-6111/57 md.)** Tescil belgesinin bir ay içinde
teslim edilememesi hâlinde, buna ilişkin olarak araç sahibine sorumluluk
yüklenemez.

(**Ek fıkra: 13/2/2011-6111/57 md.)** Genel hükümlerden kaynaklanan
sorumlulukları saklı kalmak üzere, ikinci fıkra hükmüne göre
yetkilendirilmiş gerçek veya özel hukuk tüzel kişilerine, belirlenen
usûl ve esaslara aykırı hareket etmeleri halinde tespitin yapıldığı
yerin mülki amiri veya bu konu ile ilgili olarak yetkilendireceği trafik
tescil birim amiri tarafından on bin Türk Lirası idarî para cezası
verilir.

(**Ek fıkra: 13/2/2011-6111/57 md.)** Tescile ilişkin geçici belge, 5237
sayılı Türk Ceza Kanununun uygulanmasında resmî belge sayılır.

*Belge ve plakaların araçlar üzerinde bulundurulması zorunluluğu:*

**Madde 23 – (Değişik: 3/10/2016-KHK-676/20 md.)**

Araç tescil belgesi ve tescil plakasının, araç üzerinde uygun durumda
bulundurulması zorunludur.

Araç tescil belgesini araçta bulundurmayan veya tescil plakasını monte
edilmesi gereken yerin dışında farklı bir yere takan sürücülere 92 Türk
Lirası idari para cezası verilir. Araç bilgileri doğrulanıncaya ve plaka
uygun yere takılıncaya kadar araç trafikten men edilir.

Yönetmelikte belirtilen nitelik veya ölçülere aykırı plaka takan,
öngörülen sayıda plaka takmayan ya da farklı okunmasına veya
okunamamasına neden olacak şekilde plakasında değişiklik yapan araç
sahibine 412 Türk Lirası idari para cezası verilir, plakanın uygun
duruma getirilmesi için 7 gün süre tanınır. Bu süre sonunda tescil
plakalarını uygun duruma getirmeyenler hakkında 844 Türk Lirası idari
para cezası verilir ve tescil plakası uygun duruma getirilinceye kadar
araç trafikten men edilir.

6060-2

Tescilli aracı plakasız kullanan sürücüye 1.698 Türk Lirası idari para
cezası verilir ve tescil plakası takılıncaya kadar araç trafikten men
edilir.

Başka bir araca tescilli veya sahte plakayı takan veya kullananlara
5.000 Türk Lirası idari para cezası verilir ve araç trafikten men
edilir. Ayrıca bu kişiler Türk Ceza Kanununun 204 üncü maddesi hükmüne
göre cezalandırılır.

Trafik belgesi verilmesi için zorunlu belgeler:

**Madde 24 – (Değişik birinci fıkra: 18/1/1985 - KHK 245/9 md.; aynen
kabul: 28/3/1985 - 3176/9 md.)** Trafik belgesi verilebilmesi için araca
ait tescil belgesi ve mali sorumluluk sigorta belgesinin ibrazı
zorunludur.

Tescil belgesi, trafik belgesi ve tescil plakalarının verilmesi
şartları, geçerlilikleri, süreleri, nicelik ve nitelikleri ile diğer
esaslar yönetmelikte gösterilir.

*Geçici trafik belgeleri ile geçici tescil plakaları:*

**Madde 25 –** Tescilsiz olup, karayolunda geçici olarak kullanılacak
araçlara mali mesuliyet sigortası yaptırılmış olmak şartı ile ilgili
tescil bürosundan geçici trafik belgesi ile geçici tescil plakası
alınması zorunludur.

Geçici trafik belgeleri ve geçici tescil plakalarının çeşitleri, verilme
şartları, geçerlilik süreleri, nicelik ve nitelikleri, yurt dışından
getirilecek veya yurt dışına götürülecek olan araçlara geçici tescil
plakası verilmesi şartları ile diğer esaslar yönetmelikte belirtilir.

**(Yeniden Düzenleme : 21/5/1997 - 4262/4 md.)** Bu madde hükümlerine
uymayanlar 3 600 000 lira para cezası ile cezalandırılırlar. Ayrıca,
trafik zabıtasınca bu geçici belge ve plakalar iptal edilerek, araçlar
trafikten men edilir. ^(1)^

Ayrıca, trafik zabıtasınca bu geçici belge ve plakalar iptal edilerek,
araçlar trafikten men edilir. ^(1)^

*Araçlara ait trafik ayırım işaretleri ve diğer işaretler:*

**Madde 26 –** Belirli araçlarda, çalışma yerini ve şeklini, kapasite ve
diğer niteliklerini belirleyen plaka, ışık, renk, şekil,sembol ve yazı
gibi ayırım işaretleri bulundurulması zorunludur.

**(Değişik: 17/10/1996 - 4199/11 md.)** Araçların dışında bulundurulması
zorunlu işaretlerden başka, araçlara; reklam, yazı, işaret, resim,
şekil, sembol, ilan, flama, bayrak ve benzerlerinin takılması,
yazılması, sesli ve ışıklı donanımların bulundurulması ve izin
verilmesine dair esas ve usuller ile diğer hususlar İçişleri
Bakanlığınca çıkarılacak yönetmelikte gösterilir.

**(Mülga: 21/2/2001 - 4629/6 md.)**

**(Değişik: 21/5/1997 - 4262/4 md.)** Bu maddenin birinci fıkrası
hükmüne uymayan sürücüler 1 800 000 lira para cezası ile
cezalandırılırlar. İkinci fıkrasına göre çıkarılacak yönetmelik
hükümlerine aykırı davranan sürücüler de 1 800 000 lira para cezası ile
cezalandırılır. Sürücü, aynı zamanda araç sahibi değilse, ayrıca, tescil
plakasına da aynı miktar için ceza tutanağı düzenlenir.

Ayırım işaretleri bulunmayan araçlar trafik zabıtasınca trafikten men
edilir.

Yönetmelikte belirtilen şartlara aykırı olarak bulundurulanlarla,
araçlara izin alınmadan yazılan yazılar sildirilir veya takılan
donanımlar bütün giderler ve sorumluluk işletene ait olmak üzere
söktürülür.

*Tanınma işaretleri:*

**Madde 27 –** Esasları yönetmelikte açıklanan ve araçların tanınmasına
yarayan, motor-şasi, seri numaraları, gerektiğinde yüklü, yüksüz
ağırlıkları gibi işaretleri bulunmayan araçlara trafik belgesi verilmez.

——————————

*(1) Bu maddenin üçüncü ve dördüncü fıkraları, 21/5/1997 tarih ve 4262
sayılı Kanunun dördüncü maddesi ile birleştirilmek suretiyle üçüncü
fıkra olarak düzenlenmiş ve metne işlenmiştir.*

6061

Tanınma işareti bulunmayan veya bilinmeyen araçların, işaretleri tescil
bürolarınca belirlenir ve belgelerine işlenir.

*Devlet malı araçların ayırım işaretleri ve tescil plakaları:*

**Madde 28 –** Devlet malı araçların tescil plakalarının rengi ayrı
olur.

Emniyet, Jandarma ve Sahil Güvenlik araçlarının renklerine göre boyama
şekli ile ayırım işaretleri diğer resmi ve özel kuruluşlarla gerçek ve
tüzelkişilere ait araçlarda kullanılamaz. ^(1)^

Bu maddenin ikinci fıkrasına aykırı olarak boyanan veya ayırım işareti
kullanan araçlar aykırılık giderilinceye kadar trafikten men edilir.

**(Değişik: 21/5/1997 - 4262/4 md.)** Bu madde hükmüne uymayanlar 3 600
000 lira para cezası ile cezalandırılırlar.

İKİNCİ BÖLÜM

*Motorlu Araçlara Ait Şartlar*

*Araçların karayoluna uygunluğu ve teknik esaslar:*

**Madde 29 – (Değişik: 17/10/1996 - 4199/12 Md.)**

Araçların yapım ve kullanma bakımından karayolu yapısına ve trafik
güvenliğine uyması zorunludur. Yapım safhasında, araçların Tip Onayı
Yönetmeliği ile buna bağlı diğer yönetmeliklerin çıkarılmasına Sanayi ve
Ticaret Bakanlığı yetkilidir. Tip Onayı Yönetmeliği ve buna bağlı diğer
yönetmelikler Bayındırlık ve İskan Bakanlığının görüşü alınarak Sanayi
ve Ticaret Bakanlığınca düzenlenir.

*Araçların teknik şartlara uygunluğu:*

**Madde 30 –** Araçların, esasları yönetmelikte belirtilen şekilde ve
tarzda teknik şartlara uygun durumda bulundurulması zorunludur.

a\) **(Değişik : 21/5/1997 - 4262/4 md.)** Servis freni, lastikleri, dış
ışık donanımından yakını ve uzağı gösteren ışıklar ile park, fren ve
dönüş ışıkları noksan, bozuk veya teknik şartlara aykırı olan araçları
kullanan sürücüler 1 800 000 lira para cezası,

b\) **(Değişik: 21/5/1997 - 4262/4 md.)** Diğer eksiklik ve bozuklukları
bulunan araçlarla, görüşü engelleyecek veya bir kaza halinde içindekiler
için tehlikeli olabilecek süs aksesuar eşya ve çıkıntıları olan araçları
kullananlarla, karayolunu kullananlar için tehlike yaratacak şekilde
olan veya görüşü engelleyecek ve çevredekileri rahatsız edecek derecede
duman veya gürültü çıkaran araçları kullanan sürücüler 3 600 000 lira
para cezası,

İle cezalandırılırlar.

Bu maddenin (a) bendinde belirtilen eksiklik ve bozuklukları bulunan
araçlar, teknik şartlara uygun duruma getirilinceye kadar trafik
zabıtasınca trafikten men edilebilir. (b) bendindeki şartlara uymayan ve
uyumsuzluğu trafik emniyetini tehlikeye düşürmeyecek nitelikte olan
araçların şartlara uygun duruma getirilmesi ihtar olunur. İhtarda
verilen süre için teknik şartlara uygun duruma getirilmediğinin tespiti
halinde araç trafik zabıtasınca trafikten men edilir.

*Araçlarda bulundurulması zorunlu gereçler:*

**Madde 31 – (Değişik: 8/3/2000 - 4550/1 md.)**

Araçlarda;

a\) Özelliklerine ve cinslerine göre yönetmelikte nitelik ve nicelikleri
belirtilen gereçlerin,

b\) Kamyon, çekici ve otobüslerde ayrıca takoğraf, taksi otomobillerinde
ise taksimetre,

Bulundurulması ve kullanılır durumda olması zorunludur. Ancak, 2918
sayılı Kanunun yürürlüğe girdiği tarihten önceki yıllarda üretilen
araçlarla, resmi taşıt olarak tescil edilmiş ve edilecek olanlar ile
şehiriçi ve belediye mücavir alanı içerisinde yolcu ve yük nakliyatı
yapanlarda takoğraf bulundurma ve kullanma zorunluluğu aranmaz. Takoğraf
cihazları mekanik, elektronik olabileceği gibi elektro mekanik de
olabilir.

Birinci fıkranın (a) bendinde sayılan gereçleri bulundurmayan,
kullanmayan veya kullanılabilir durumda bulundurmayan sürücüler
8.500.000 lira; (b) bendine göre araçlarında taksimete, takoğraf
bulundurmayan, kullanmayan veya kullanılabilir durumda bulundurmayan
sürücüler 34.800.00 lira para cezası ile cezalandırılırlar. Sürücü aynı
zamanda araç sahibi değilse ayrıca, tescil plakasına da aynı miktar için
ceza tutanağı düzenlenir. Aynı bentte belirtilen cihazları bozuk imal
edenler veya bozulmasına vasıta olanlar ile bu durumdaki cihazları
kullanan araç sürücüleri ve işletenleri üç aydan altı aya kadar hafif
hapis cezası ve 526.700.000 lira hafif para cezası ile
cezalandırılırlar. Ayrıca (b) bendi hükmüne uygun durumda bulunmayan
araçlar trafik zabıtasınca; eksiklikleri giderilinceye kadar trafikten
men edilir.

–––––––––––––––

*(1) 2/1/2017 tarihli ve 680 sayılı KHK’nin 55 inci maddesiyle, bu
fıkrada yer alan “Emniyet” ibaresinden sonra gelmek üzere “, Jandarma ve
Sahil Güvenlik” ibaresi eklenmiştir.*

6062

*Adres değiştirme ve araçlar üzerindeki değişiklikleri bildirme:*

**Madde 32 –** Araçlar üzerinde yönetmelikte belirtilen şekillerde
yapılacak her türlü değişikliğin ve adres değişikliklerinin işleten
tarafından otuz gün içinde tescili yapan kuruluşa bildirilmesi
zorunludur.

**(Değişik : 21/5/1997 - 4262/4 md.)** Bu madde hükmüne uymayanlar 1 800
000 lira para cezası ile cezalandırılırlar.

Üzerinde teknik değişiklik yapılan araçlar, değişikliğin şartlara uygun
olarak yapıldığı belgelenip bu durum ilgili tescil bürosunda tescil
edilinceye ve trafik belgesine işleten tarafından yazdırılıncaya kadar
trafikten men edilir.

*Taşınması özel izne bağlı yükler:*

**Madde 33 –** Ağırlık ve boyutları bakımından özelliği olan,başka
ulaşım sistemleri ile taşınması olmayan ve taşıma sınırını aşıp da
taşınması zorunlu olan yüklerin taşınması için, Karayolları Genel
Müdürlüğünden izin alınması zorunludur.

ÜÇÜNCÜ BÖLÜM

*Araçların Muayenesi ve Muayeneye Yetkili Kuruluşlar*

*Araçların muayenesi:*

**Madde 34 –** Trafiğe çıkarılacak motorlu araçların teknik şartlara
uyup uymadığı ekonomik yapıları da, dikkate alınmak suretiyle belirli
zamanlarda muayene edilerek tespit edilir.

**(Ek: 17/10/1996 - 4199/14 md.)** Bu Kanuna göre, yaptırılması zorunlu
olan mali sorumluluk sigortası geçerli teminat tutarları üzerinden
yaptırılmamış araçlar, muayeneye alınmazlar.

Motorlu araçların muayenelerinin, yönetmelikte belirtilen süreler içinde
yaptırılması zorunludur.

**(Değişik: 25/6/1988 - KHK-330/3 md.; Aynen kabul : 31/10/1990 - 3672/2
md.)** Muayene süresi dolmadan kazaya karışması sonucu yetkili zabıtaca
muayenesi gerekli görülenler ile üzerinde değişiklik yapılan araçların
ayrıca özel muayenesi zorunludur. Bu muayeneler öncelikle yapılır.

Karayollarında kullanılmakta olan araçların, teknik şartlara uyup
uymadığı trafik zabıtasınca kontrol edilerek her an muayeneleri
yapılabilir.

**(Değişik : 21/5/1997 - 4262/4 md.)** Muayene süresi geçirilen veya
sahip değiştirme hali hariç, özel muayene yaptırılması zorunlu olduğu
halde yaptırılmamış araçları kullanan sürücüler, 1 800 000 lira para
cezası ile cezalandırılırlar.

**(Ek fıkra : 16/7/2004 – 5228/44 md.)** Bu araçlar trafikten men edilir
ve en yakın muayene istasyonuna gönderilirler.

**(Ek fıkra : 16/7/2004 – 5228/44 md.)** Muayene istasyonu açma yetkisi
verilen gerçek ve tüzel kişiler; muayeneleri süresi içinde yaptırılmayan
veya geç yaptırılan araçlara ilişkin bilgileri, şekli ve içeriği Maliye
Bakanlığınca belirlenecek bir tutanak ile en yakın trafik kuruluşuna
bildirir. Trafik kuruluşuna iletilen tutanaklar hakkında bu Kanun
hükümlerine göre işlem yapılır.

*Muayeneye yetkili kuruluşlar :*

**Madde 35 – (Değişik : 16/7/2004 – 5228/45 md.)**

Araçların muayeneleri Ulaştırma Bakanlığına ait muayene istasyonlarında
veya bu Bakanlık tarafından işletme yetki belgesi ile yetki verilmesi
halinde ise, yetki verilen gerçek veya tüzel kişilere ait muayene
istasyonlarında yapılır. Yetki verilen gerçek veya tüzel kişiler, bu
yetkilerini Ulaştırma Bakanlığının onayı ile alt işleticilere aynı
standartları sağlamak koşulu ile devredebilirler. Bu devir, yetki
verilen gerçek ve tüzel kişilerin sorumluluklarını ortadan kaldırmaz. Bu
istasyonların yönetmelikler doğrultusunda aranan nitelik ve şartlara
uygunluğunun saptanması sonucunda işletme belgesi Ulaştırma Bakanlığı
tarafından verilir.^(1)^

Muayene istasyonlarınca; otobüs, kamyon, çekici ve tanker için 100
milyon lira, otomobil, minibüs, kamyonet, özel amaçlı taşıt, arazi
taşıtı, römork ve yarı römork için 75 milyon lira, traktör
(römorklu-römorksuz) motosiklet, motorlu bisiklet için 40 milyon lira
muayene ücreti (katma değer vergisi hariç) alınır. Bu maddede
sayılanların dışındaki araçların hangi gruba gireceği Ulaştırma
Bakanlığınca belirlenir. Bu ücretler ile bu maddede yer alan para
cezaları, her takvim yılı başından geçerli olmak üzere, her yıl sonunda
o yıl için Vergi Usul Kanunu hükümleri uyarınca tespit ve ilân olunan
yeniden değerleme oranında artırılarak belirlenir. Bu suretle hesaplanan
ücret tutarlarında 1.000.000 liranın altındaki tutarlar dikkate alınmaz.
Muayene süresi geçirilen her ay için muayene ücreti, yetki verilen
gerçek veya tüzelkişi ya da alt işleticiler tarafından, % 5 fazlası ile
tahsil edilir. Ay kesirleri tam ay olarak hesap edilir. Bakanlar Kurulu,
uygulanmakta olan muayene ücretlerini her beş yılda bir % 20'ye kadar
artırmaya veya eksiltmeye yetkilidir.

——————————

*(1)Bu fıkranın birinci cümlesinde yer alan "Araçların muayeneleri"
ibaresinden sonra gelmek üzere "Ulaştırma Bakanlığına ait muayene
istasyonlarında veya bu Bakanlık tarafından işletme yetki belgesi ile
yetki verilmesi halinde ise" ibaresi, ikinci cümlesinde yer alan "Yetki
verilen gerçek veya tüzel kişiler, bu yetkilerini" ibaresinden sonra
gelmek üzere "Ulaştırma Bakanlığının onayı ile" ibaresi, 3/7/2005
tarihli ve 5398 sayılı Kanunun 20 inci maddesiyle eklenmiş ve metne
işlenmiştir.*

6063/6064-1

Yetki verilen gerçek veya tüzel kişilerce bir ay içinde muayene ücreti
olarak doğrudan elde edilen hasılat ile yetki devrettikleri alt
işleticilerce muayene ücreti olarak elde edilen hasılat tutarı
toplamının (katma değer vergisi hariç) ilk üç yıl % 30'u, sonraki yedi
yıl % 40'ı, daha sonraki on yıl % 50'si ile % 5 oranında fazla tahsil
edilen tutarın tamamı Hazine payı olarak, izleyen ayın yedinci günü
akşamına kadar, yetki verilen gerçek veya tüzel kişi tarafından, yıllık
gelir veya kurumlar vergisi yönünden bağlı olduğu vergi dairesine şekli
ve içeriği Maliye Bakanlığınca belirlenen bir bildirim ile birlikte
ödenir.

Bu madde gereğince ödenmesi gereken Hazine payını süresinde ödemeyen ya
da eksik ödeyen yetki verilen gerçek veya tüzel kişilerden, söz konusu
tutarlar 6183 sayılı Amme Alacaklarının Tahsil Usulü Hakkında Kanun
hükümlerine göre ilgili vergi dairesince tahsil edilir. Muayene edilen
araç sayısı ve muayene ücretinin eksik bildirilmesi veya hiç
bildirilmemesi nedeniyle süresinde ödenmeyen Hazine payı, ödenmesi
gerektiği tarihten itibaren aynı Kanunun 51 inci maddesine göre
uygulanacak gecikme zammı ile birlikte tahsil edilir. Ayrıca, eksik
bildirilen veya hiç bildirilmeyen muayene ücretine ilişkin Hazine
payının üç katı tutarında idarî para cezası uygulanır. Söz konusu ceza
tutarı ilgilisine yapılacak tebliğ tarihinden itibaren bir ay içinde
ödenir. Para cezasına dava açılması tahsilatı durdurmaz.

Askeri araçlarla, raylı sistemle çalışan veya iş makinesi türünden
araçların muayeneleri yönetmelikte belirlenen esaslara göre tescilini
yapan kuruluşlarca yapılır. **(Ek cümle: 2/1/2017-KHK-680/57 md.)**
Emniyet Genel Müdürlüğü, Jandarma Genel Komutanlığı ve Sahil Güvenlik
Komutanlığına ait taşıtların muayeneleri ilgisine göre Emniyet Genel
Müdürlüğü, Jandarma Genel Komutanlığı ve Sahil Güvenlik Komutanlığı
tarafından yapılır.

Muayene istasyonlarında bulunacak makine, araç, gereç ile personelin
nitelikleri, işletme, çalışma ve denetleme usulleri ve işletme belgesi
ile diğer şartlar ve esaslar Ulaştırma Bakanlığınca çıkarılacak
yönetmelikte gösterilir.

Ulaştırma Bakanlığı tarafından işletme belgesi ile yetki verildiği
halde, yönetmelikte belirtilen işletme şartlarına uymayan ve muayeneleri
gerektiği şekilde yapmayan gerçek ve tüzel kişilere ilk seferinde bu
istasyon için üçmilyar lira para cezası ile onbeş gün eksikliklerini
düzeltme müddeti verilir. İkinci tekrarında aynı istasyon için beşmilyar
lira para cezası ile onbeş gün eksikliklerini düzeltme müddeti verilir.
Bir yıl içerisinde üçüncü tekrarında onmilyar lira para cezası verilir
ve bu istasyonun işletme belgesi iptal edilir. Bu para cezaları
ilgilisine tebliğ edildiği tarihten itibaren onbeş gün içinde
işletmecinin gelir veya kurumlar vergisi yönünden bağlı olduğu vergi
dairesine ödenir, süresinde ödenmeyen tutarlar 6183 sayılı Amme
Alacaklarının Tahsil Usulü Hakkında Kanun hükümlerine göre tahsil
edilir. Para cezasına dava açılması tahsilatı durdurmaz.

Özelleştirme İdaresi Başkanlığı tarafından yürütülmekte olan Araç
Muayene İstasyonları/Hizmetinin özelleştirilmesinde değer tespit
işlemleri indirgenmiş nakit akımları (net bugünkü değer) yöntemine göre
yürütülür.

BEŞİNCİ KISIM

*Sürücü Belgeleri ve Sürücüler*

*Sürücü belgesi alma zorunluluğu:*

**Madde 36 – (Değişik : 24/5/2013 - 6487/18 md.)**

Motorlu araçların, sürücü belgesi sahibi olmayan kişiler tarafından
karayollarında sürülmesi ve sürülmesine izin verilmesi yasaktır.

Araçlar, Yönetmelikte sınıfları belirtilen sürücü belgelerine sahip
sürücüler ile çok taraflı anlaşmalara göre sürücü belgesi bulunan veya
geçerli uluslararası sürücü belgesi olan kişilerce sürülebilir.

6064/6064-2

Buna göre;

a\) Sürücü belgesi olmayanların,

b\) Mahkemelerce veya Cumhuriyet savcılıklarınca ya da bu Kanunda
belirtilen yetkililerce sürücü belgesi geçici olarak ya da tedbiren geri
alınanların,

c\) Sürücü belgesi iptal edilenlerin,

araç kullanarak trafiğe çıktıklarının tespiti hâlinde, bu kişilere 1.407
Türk Lirası idari para cezası verilir. Ayrıca, aracın sürücü belgesiz
kişilerce sürülmesine izin veren araç sahibine de tescil plakası
üzerinden aynı miktarda idari para cezası verilir.

*Sürücü belgesi alması zorunlu olmayanlarda aranacak şartlar:*

**Madde 37 –** Sürücü belgesi almaları zorunlu olmamakla beraber;

Bisiklet kullananların 11, motorsuz taşıtları kullananlar ile hayvan
sürücülerinin 13 yaşını bitirmiş olmaları,bedensel ve ruhsal bakımdan
sağlıklı bulunmaları zorunludur.

**(Değişik : 21/5/1997 - 4262/4 md.)** Durumları bu madde hükmüne
uymayanlara araç kullandıran ve hayvanları tevdi edenler 1 800 000 lira
para cezası ile cezalandırılırlar.

*Sürücü belgesi sınıfları:*

**Madde 38 – (Değişik: 12/7/2013-6495/15 md.) ^(1)^**

Sürücü belgesi sınıfları, belge sahiplerine sürme yetkisi verilen
motorlu araçların cinsleri, özellikleri, sürücü belgelerinin şekli,
içeriği ve verilmesine ilişkin hususlar ile Uluslararası Sürücü
Belgesinin verilmesine dair usul ve esaslar yönetmelikle belirlenir.

*Sürücü belgelerine ait esaslar :*

**Madde 39 –** **(Değişik: 12/7/2013-6495/16 md.)^(1)^**

Sürücü belgesi sahiplerinin, sürücü belgelerinin sınıfına göre sürmeye
yetkili oldukları araçlar ile Türk vatandaşlarının ve yabancıların dış
ülkelerden aldıkları sürücü belgelerinin ülkemiz sürücü belgeleri ile
değiştirilmesine ve dış ülkelerden aldıkları sürücü belgeleriyle
ülkemizde araç kullanmalarına ilişkin usul ve esaslar yönetmelikle
belirlenir.

Sürücü belgesi sahiplerinin, sürücü belgelerinin sınıfına göre sürmeye
yetkili oldukları araçların dışındaki araçları sürmeleri yasaktır. Bu
fıkra hükmüne aykırı hareket eden sürücüye 700 Türk Lirası idari para
cezası verilir. Bu kişilere araç kullandıran araç sahibine de tescil
plakası üzerinden aynı miktarda idari para cezası verilir.

Sürücü belgeleri süreli olarak verilir. Belgelerin geçerlilik süreleri,
yenilenmesinde aranacak şartlar ile diğer usul ve esaslar yönetmelikle
belirlenir. Bu şekilde yenilenen sürücü belgelerinden harç alınmaz.
Geçerlilik süresi dolan sürücü belgesi ile araç kullanan sürücüye 343
Türk Lirası idari para cezası verilir ve sürücü belgesi geri alınır.

Dış ülkelerden aldıkları sürücü belgeleri ile yönetmelikte belirtilen
süre ve şartlara aykırı olarak araç kullananlar hakkında her seferinde
343 Türk Lirası idari para cezası verilir.

*Dış ülkelerden alınmış olan sürücü belgeleri:*

**Madde 40 – (Mülga: 12/7/2013-6495/24 md.)**

––––––––––

*(1) Bu maddenin uygulanması ile ilgili olarak Geçici 22 nci Maddeye
bakınız.*

6065

*Sürücü adaylarında aranacak şartlar:*

**Madde 41 – (Değişik: 12/7/2013-6495/17 md.)^(1)^**

Sürücü belgesi alacakların;

a\) Yönetmelikte belirlenen yaş ve deneyim şartlarını taşımaları,

b\) Öğrenim durumu itibarıyla en az ilkokul düzeyinde eğitim almış
olmaları,

c\) İçişleri ve Sağlık bakanlıklarınca müştereken çıkarılacak
yönetmelikte belirlenen sağlık şartlarını taşımaları,

d\) Sürücü kurslarında teorik ve uygulamalı eğitimini tamamlayıp sürücü
sınavlarını başararak, motorlu taşıt sürücüsü sertifikası almış
olmaları,

e\) Adli sicilinde, 26/9/2004 tarihli ve 5237 sayılı Türk Ceza Kanununun
188, 190 ve 191 inci maddeleri, 21/3/2007 tarihli ve 5607 sayılı
Kaçakçılıkla Mücadele Kanununun 4 üncü maddesinin yedinci fıkrası,
10/7/1953 tarihli ve 6136 sayılı Ateşli Silahlar ve Bıçaklar ile Diğer
Aletler Hakkında Kanunun 12 nci maddesinin ikinci ve takip eden
fıkralarında belirtilen suçlardan hüküm giydiğine dair kayıt
bulunmaması,

f\) Önceden verilmiş aynı sınıf bir başka sürücü belgesinin bulunmaması,

g\) Başka sınıf sürücü belgesi alabilmek için, daha önce verilmiş ancak
geri alınmış olan sürücü belgesinin bu Kanunda öngörülen şartlar yerine
getirildiği için sahibine iade edilmiş olması,

zorunludur.

Sürücüler ile sürücü adaylarının hangi şartlarda ve hangi sınıf sürücü
belgesi alabilecekleri ile bunların araç kullanma şartları,
kullanılabilecek araçların niteliklerine ve sağlık şartlarına dair usul
ve esaslar İçişleri ve Sağlık bakanlıklarınca çıkarılacak yönetmelikle
belirlenir.

Bu maddede aranan şartlardan herhangi biri mevcut olmadan veya hileli
yollarla temin edilmiş olduğunun anlaşılması hâlinde, sürücü belgesi,
Emniyet Genel Müdürlüğü veya bağlı trafik tescil kuruluşlarınca iptal
edilir. Bu kişilere, bu madde hükümlerine uygun olarak yeniden sürücü
sertifikası alınması hâlinde yeniden sürücü belgesi verilir.

Sürücü belgesi alındıktan sonra bu maddenin birinci fıkrasının (e)
bendinde belirtilen suçlardan biri ile mahkûmiyet hâlinde bu kişilerin
sürücü belgeleri, bu Kanunun 6 ncı maddesinde sayılan görevliler
tarafından bu maddenin birinci fıkrasının (e) bendinde belirtilen
şartlar sağlanıncaya kadar geri alınır. Bu Kanunun 48 inci madde
hükümleri saklıdır.

*Sürücü adaylarının sınavları ile sürücü belgelerinin verilmesi esasları
^(2)^*

**Madde 42 – (Değişik: 12/7/2013-6495/18 md.)**

Sürücü kurslarında teorik eğitimini tamamlayan sürücü adaylarının teorik
sınavları yazılı ya da elektronik ortamda Millî Eğitim Bakanlığınca
yapılır.

Uygulamalı sürücü eğitimini sürücü kurslarından alan ve teorik sınavda
başarılı olanlar Millî Eğitim Bakanlığınca yapılacak uygulamalı sürücü
sınavına girmeye hak kazanır; bu sınavda da başarılı olanlara motorlu
taşıt sürücüsü sertifikası verilir.

Sürücülerin eğitimleri ve sınavları, eğitimlerin ve sınavların süresi,
içeriği ve yapılacağı yerlerin özellikleri, sınav yapıcıların
nitelikleri ve eğitimi ile diğer usul ve esaslar İçişleri Bakanlığının
uygun görüşü alınarak Millî Eğitim Bakanlığınca çıkarılacak yönetmelikle
belirlenir.

––––––––––––––––

*(1) Bu maddenin uygulanması ile ilgili olarak Geçici 22 nci Maddeye
bakınız.*

*(2) Bu madde başlığı “Sürücülerin sınavları ve sürücü belgelerinin
verilmesi esasları:” iken, 12/7/2013 tarihli ve 6495 sayılı Kanunun 18
inci maddesiyle metne işlendiği şekilde değiştirilmiştir.*

6066

Teorik ve uygulamalı sınavlar için sürücü adaylarından alınacak sınav
ücreti ile sınavlara ilişkin iş ve işlemlerde görev alanlara ödenecek
ücretler her yıl Millî Eğitim Bakanlığınca belirlenir.

Emniyet Genel Müdürlüğünün motorlu araç sürücüsü ihtiyacını karşılamak
üzere belirli eğitim programları çerçevesinde yönetmelikte belirtilen
esas ve şartlara uygun olarak, illerde emniyet müdürünün teklifi valinin
onayı, merkez teşkilatı için Trafik Hizmetleri Başkanının teklifi
Emniyet Genel Müdürünün onayı ile Emniyet Genel Müdürlüğü personeline ve
Emniyet Genel Müdürlüğüne bağlı eğitim ve öğretim kurumlarında öğrenim
görenlere sürücü belgesine dönüştürülmek üzere motorlu taşıt sürücüsü
sertifikası verilir. Bunların sınavları, nitelikleri Emniyet Genel
Müdürlüğünce belirlenen sınav sorumluları tarafından yapılır.

Jandarma teşkilatının motorlu araç sürücüsü ihtiyacını karşılamak üzere
belirli eğitim programları çerçevesinde ve yönetmelikte belirtilen esas
ve şartlara uygun olarak, illerde İl Jandarma Komutanlıklarının teklifi,
valinin onayı, merkez teşkilatı için Harekât Başkanının teklifi Kurmay
Başkanının onayı ile jandarma teşkilatı mensubu subay, astsubay, uzman
jandarma ve uzman erbaşlar ile Jandarma Okullar Komutanlığında öğrenim
gören öğrencilere sürücü belgesine dönüştürülmek üzere motorlu taşıt
sürücüsü sertifikası verilir. Sürücü belgesi sınavları, Jandarma Genel
Komutanlığınca belirlenen sınav sorumluları tarafından yapılır.

Beşinci ve altıncı fıkralarda belirtilen sertifika, bu fıkralarda
belirtilenler dışında kimseye verilmez.

İş makinesi sürücülerinin eğitimleri ve sınavda başarılı olanların
belgeleri Millî Eğitim Bakanlığınca veya Millî Eğitim Bakanlığınca
yetkilendirilen kurumlarca verilir. Bu kurumların işleyişine ilişkin
usul ve esaslar ile uygulanacak öğretim programları Millî Eğitim
Bakanlığınca belirlenir.

Sınav sonucunda başarı gösterenlerin sürücü belgelerinin düzenlenmesi,
kişiselleştirilmesi, kişiselleştirilen belgelerin basımı ve ilgililerine
teslimi işlemleri sertifikalarında bulunan veya Millî Eğitim
Bakanlığından elektronik ortamda alınan bilgiler esas alınmak suretiyle
Emniyet Genel Müdürlüğü veya bağlı trafik tescil kuruluşlarınca yapılır.
Kişiselleştirilen sürücü belgelerinin ilgililerine teslimi, Emniyet
Genel Müdürlüğü tarafından belirlenen kamu kurum veya kuruluşları ile
özel hukuk tüzel kişilerine de yaptırılabilir.

Sürücü belgesi almak isteyenlerin müracaatları ile belgelerin
düzenlenmesine, kişiselleştirilmesine, basımına ve ilgililerine
teslimine dair usul ve esaslar yönetmelikle belirlenir.

Sürücü sertifikaları, sınıfına uygun sürücü belgelerine
dönüştürülmedikçe sahiplerine karayolunda araç kullanma yetkisi vermez.
Sürücü sertifikasını sürücü belgesine dönüştürmeden karayolunda araç
kullandığı tespit edilen sürücüye 700 Türk Lirası idari para cezası
verilir. Bu kişilere araç kullandıran araç sahibine de tescil plakası
üzerinden aynı miktarda idari para cezası verilir.

*Askeri araç sürücülerinin sınavları:*

**Madde 43 –** Er ve erbaş sınıfından askeri araç sürücülerinin özel
sınavları ve belge verme işlemlerinin usulü ve bu belgelerle hangi cins
taşıtların nerelerde kullanılacağı Milli Savunma Bakanlığınca
çıkarılacak yönetmelikte gösterilir.

Bu belgeler sadece askeri araçlar için askerlik süresince geçerlidir.

6067

*Adres değişikliklerinin bildirilmesi ve sürücü belgelerinin taşınması
zorunluluğu:*

**Madde 44 –** Sürücü belgesi sahipleri:

a\) İkamet adresi değişikliklerini belgeyi veren kuruluşa otuz gün içinde
bildirmek,

b\) Araç kullanırken sürücü belgelerini yanlarında bulundurmak ve
yetkililerin her isteyişinde göstermek,

Zorundadırlar.

**(Değişik : 21/5/1997 - 4262/4 md.)** Bu madde hükümlerine uymayan
sürücüler, 3 600 000 lira para cezası ile cezalandırılırlar.

*Sürücülerin sağlık şartlarında sonradan meydana gelen değişiklikler
^(1)^*

**Madde 45 – (Değişik: 12/7/2013-6495/19 md.)**

Sürücü belgesi sahibi kişide sağlığı bakımından sürücülüğe engel aşikar
bir değişikliğin görülmesi ve tespiti hâlinde, trafik görevlilerince
sürücü belgesi geri alınarak, kişinin sağlık kuruluşlarında muayenesi
istenir. Sağlık şartları bakımından sürücülüğe engel bir hâlinin
olmadığı veya mevcut olan bu hâlin daha sonra ortadan kalktığı sağlık
raporuyla tespit edildiği takdirde, sürücü belgesi kişiye iade edilir.

Bu maddenin uygulanmasına ilişkin diğer usul ve esaslar yönetmelikle
belirlenir.

ALTINCI KISIM

*Trafik Kuralları*

BİRİNCİ BÖLÜM

*Genel Kurallar*

*Karayollarında trafiğin akışı :*

**Madde 46 –** Karayollarında trafik sağdan akar.

Aksine bir işaret bulunmadıkça sürücüler:

a\) Araçlarını, gidiş yönüne göre yolun sağından, çok şeritli yollarda
ise yol ve trafik durumuna göre hızının gerektirdiği şeritten sürmek,

b\) Şerit değiştirmeden önce gireceği şeritte sürülen araçların emniyetle
geçişini beklemek,

c\) Trafiği aksatacak veya tehlikeye sokacak şekilde şerit değiştirmemek,

d\) Gidişe ayrılan en soldaki şeridi sürekli olarak işgal etmemek,

e\) İki yönlü trafiğin kullanıldığı dört veya daha fazla şeritli yollarda
aksine bir işaret bulunmadıkça, motosiklet, otomobil,kamyonet ve otobüs
dışındaki araçları kullananlar, geçme ve dönme dışında en sağ şeridi
izlemek,

Zorundadırlar.

Karayollarının belirli kesimlerinde, bu yollardan faydalanma zorunda
olan hayvan sürücüleri, hayvanlarını veya hayvan sürülerini gidiş
yönünde yolun en sağından ve en az genişlik işgal ederek ve imkan
olduğunda taşıt yolu dışından götürmek zorundadırlar.

––––––––––––––––

*(1) Bu madde başlığı “Sağlık şartlarında sonradan meydana gelen
değişiklikler ile sahte olan, hile ile alınan veya şartlarına uygun
olmadan verilen sürücü belgeleri:” iken, 12/7/2013 tarihli ve 6495
sayılı Kanunun 19 uncu maddesiyle metne işlendiği şekilde
değiştirilmiştir.*

6068

**(Değişik 21/5/1997 - 4262/4 md.)** Bu madde hükümlerine uymayan
sürücüler, 3 600 000 lira para cezası ile cezalandırılırlar.

*Trafik işaretlerine uyma:*

**Madde 47 –** Karayollarından faydalananlar aşağıdaki sıralamaya göre;

a\) Trafiği düzenleme ve denetimle görevli trafik zabıtası veya özel
kıyafetli veya işaret taşıyan diğer yetkili kişilerin uyarı ve
işaretlerine,

b\) Trafik ışıklarına,

c\) Trafik işaret levhaları, cihazları ve yer işaretlemeleri ile
belirtilen veya gösterilen hususlara,

d\) Trafik güvenliği ve düzeni ile ilgili olan ve yönetmelikte gösterilen
diğer kural,yasak, zorunluluk veya yükümlülüklere,

Uymak zorundadırlar.

**(Değişik: 21/5/1997 - 4262/4 md.)** Trafik zabıtası veya diğer
yetkililerin dur işaretlerine, ışıklı trafik işaretlerinden kırmızı
renkli olanına veya sesli işaretlere uymayan sürücüler, 3 600 000 lira,
diğer trafik işaretlerine uymayan sürücüler, 1 800 000 lira para cezası
ile cezalandırılırlar.

*Alkol, uyuşturucu veya uyarıcı maddelerin etkisi altında araç sürme
yasağı:*

**Madde 48 – (Değişik : 24/5/2013 - 6487/19 md.)**

Uyuşturucu veya uyarıcı maddeleri almış olan sürücüler ile alkollü olan
sürücülerin karayolunda araç sürmeleri yasaktır.

Uyuşturucu veya uyarıcı maddelerin kullanılıp kullanılmadığı ya da
alkolün kandaki miktarını tespit amacıyla, kollukça teknik cihazlar
kullanılır.

Kişinin yaralanmalı veya ölümlü ya da kollukça müdahil olunan maddi
hasarlı trafik kazasına karışması hâlinde, ikinci fıkrada belirtilen
muayeneye tabi tutulması zorunludur. Teknik cihaz ile yapılan ölçüme
itiraz eden veya bu cihaz ile ölçüm yapılmasına müsaade etmeyen bu
sürücüler, en yakın adli tıp kurumuna veya adli tabipliğe veya Sağlık
Bakanlığına bağlı sağlık kuruluşlarına götürülerek uyuşturucu veya
uyarıcı madde ya da alkol tespitinde kullanılmak üzere vücutlarından
kan, tükürük veya idrar gibi örnekler alınır. Bu işlem bakımından
4/12/2004 tarihli ve 5271 sayılı Ceza Muhakemesi Kanununun 75 inci
maddesi hükümleri, beşinci fıkrası hariç olmak üzere uygulanır.

Trafik kazası sonucunda kişinin ölmesi veya teknik cihaza üfleyemeyecek
kadar yaralanmış olması hâlinde, üçüncü fıkra hükümlerine göre bu
kişilerden kan, tükürük veya idrar gibi örnekler alınır.

Yapılan tespit sonucunda, 0.50 promilin üzerinde alkollü olarak araç
kullandığı tespit edilen sürücüler hakkında, fiili bir suç oluştursa
bile, 700 Türk Lirası idari para cezası verilir ve sürücü belgesi altı
ay süreyle geri alınır. Hususi otomobil dışındaki araçları alkollü
olarak kullanan sürücüler bakımından promil alt sınırı 0.21 olarak
uygulanır. Alkollü olarak araç kullanma nedeniyle sürücü belgesi geri
alınan kişiye, son ihlalin gerçekleştiği tarihten itibaren geriye doğru
beş yıl içinde; ikinci defasında 877 Türk Lirası idari para cezası
verilir ve sürücü belgeleri iki yıl süreyle, üç veya üçten fazlasında
ise, 1.407 Türk Lirası idari para cezası verilir ve sürücü belgeleri her
seferinde beşer yıl süreyle geri alınır. Sürücü belgelerinin herhangi
bir nedenle geçici olarak geri alınmış olması hâlinde belirtilen
süreler, geçici alma süresinin bitiminde başlar.

6068-1

Yapılan tespit sonucunda, 1.00 promilin üzerinde alkollü olduğu tespit
edilen sürücüler hakkında ayrıca Türk Ceza Kanununun 179 uncu maddesinin
üçüncü fıkrası hükümleri uygulanır.

Hususi otomobil sürücüleri bakımından 0.50 promilin, diğer araç
sürücüleri bakımından 0.20 promilin üzerinde alkollü olan sürücülerin
trafik kazasına sebebiyet vermesi hâlinde, ayrıca Türk Ceza Kanununun
ilgili hükümleri uygulanır.

Uyuşturucu veya uyarıcı madde aldığı tespit edilen sürücülere 3.600 Türk
Lirası idari para cezası verilir ve sürücü belgesi beş yıl süreyle geri
alınır. Bu kişiler hakkında ayrıca Türk Ceza Kanunu hükümleri uygulanır.

Uyuşturucu veya uyarıcı maddelerin kullanılıp kullanılmadığı ya da
alkolün kandaki miktarını tespit amacıyla, kollukça teknik cihazlar
kullanılmasını kabul etmeyen sürücülere 2000 Türk Lirası idari para
cezası verilir ve sürücü belgesi iki yıl süreyle geri alınır.

Sürücünün uyuşturucu veya uyarıcı madde kullandığından şüphe edilmesi
hâlinde 5271 sayılı Kanunun adli kolluğa ilişkin hükümleri uygulanır.

Alkollü olarak araç kullanması nedeniyle son ihlalin gerçekleştiği
tarihten itibaren geriye doğru beş yıl içinde sürücü belgeleri ikinci
defa geri alınan sürücüler Sağlık Bakanlığınca, usul ve esasları
İçişleri, Millî Eğitim ve Sağlık bakanlıklarınca çıkarılacak
yönetmelikte gösterilen sürücü davranışlarını geliştirme eğitimine; üç
veya üçten fazla geri alınan sürücüler ise psiko-teknik değerlendirmeye
ve psikiyatri uzmanının muayenesine tabi tutulurlar.

Sürücü belgelerinin geçici geri alma işlemleri bu Kanunun 6 ncı
maddesinde sayılan görevliler tarafından yapılır.

Bu madde hükümlerine göre geri alınan sürücü belgesinin iade
edilebilmesi için; ilgili kişi hakkında trafik kurallarına aykırılık
dolayısıyla bu Kanun hükümlerine göre verilmiş olan idari para
cezalarının tamamının tahsil edilmiş olması; uyuşturucu veya uyarıcı
madde alması nedeniyle sürücü belgesi geri alınanların ayrıca sürücü
olmasında sakınca bulunmadığına dair resmi sağlık kurumlarından alınmış
sağlık kurulu raporunun ibraz edilmesi şarttır.

Alkol, uyuşturucu veya uyarıcı maddelerin tespiti için kullanılacak
teknik cihazların sahip olacağı asgari koşullar ile diğer usul ve
esaslar yönetmelikte gösterilir.

*Taşıt kullanma sürelerine uyma zorunluluğu:*

**Madde 49 –** Ticari amaçla yük ve yolcu taşıyan motorlu taşıt
sürücülerinin, taşıt kullanma sürelerine aykırı olarak taşıt kullanması
ve bunlara taşıt kullandırılması yasaktır.

Taşıt kullanma süreleri ile ticari amaçla yük ve yolcu taşıyan motorlu
taşıtları kullanacakların denetimi ve süre dışı kullanmaya devamı
önleyici tedbirlerle ilgili uygulanacak esas ve usuller yönetmelikte
belirtilir.

**(Değişik : 21/5/1997 - 4262/4 md.)** Bu madde hükmüne aykırı olarak
taşıt kullanan sürücüler 1 800 000 lira para cezası ile
cezalandırılırlar. Sürücü aynı zamanda araç sahibi değilse, araç
sahibine de 3 600 000 lira, ayrıca işleten veya teşebbüs sahibine de 7
200 000 lira için ceza tutanağı düzenlenir.

6069

İKİNCİ BÖLÜM

*Hız Kuralları*

*Hız sınırları:*

**Madde 50 – (Değişik birinci fıkra: 25/6/2010-6001/34 md.)** Motorlu
araçların cins ve kullanma amaçlarına göre sürülebileceği en çok ve en
az hız sınırları, şehirlerarası çift yönlü karayollarında 90 km/s,
bölünmüş  yollarda  110  km/s,  otoyollarda 120 km/s hızı geçmemek üzere
yönetmelikte belirlenir.

**(Ek: 17/10/1996 - 4199/21 md.)** İçişleri Bakanlığı yol standartlarını
dikkate alarak yukarıda belirtilen hız sınırlarını otomobiller için 20
km/s artırmaya yetkilidir.

En çok ve en az hız sınırlarını gösteren işaret levhaları, gerekli
görülen yerlere, ilgili kuruluşlarca konulur.

Bu Kanunla yetki verilen kuruluşlar tarafından yönetmelikte belirtilen
hız sınırları yol ve trafik durumuna göre azaltılabilir veya
çoğaltılabilir. Bu hallerde durum trafik işaretleri ile belirtilir ve
uygun vasıtalarla duyurulur.

*Hız sınırlarına uyma:*

**Madde 51 –** Sürücüler, aksine bir karar alınıp işaretlenmemişse
yönetmelikte belirtilen hız sınırlarını aşmamak zorundadırlar.

**(Değişik: 8/1/2003 - 4785/4 md)** Hız ölçen teknik cihaz veya çeşitli
teknik usullerle yapılan tespit sonucu hız sınırlarını yüzde ondan yüzde
otuza (otuz dahil) kadar aşan sürücülere 64 700 000 lira, yüzde otuzdan
fazla aşan sürücülere 131 900 000 lira para cezası uygulanır.

**(Değişik: 8/1/2003 - 4785/4 md)** Hız sınırlarını yüzde otuzdan fazla
aşmak suretiyle ihlâl suçunun işlendiği tarihten geriye doğru bir yıl
içerisinde aynı kuralı beş defa ihlâl ettiği tespit edilenlerin sürücü
belgeleri bir yıl süre ile geri alınır. Süresi sonunda psiko-teknik
değerlendirmeden ve psikiyatri uzmanının muayenesinden geçirilerek
sürücü belgesi almasına mâni hali olmadığı anlaşılanların belgeleri iade
edilir.

Hız sınırlarının aşılıp aşılmadığını, tespit etmekte kullanılan
cihazların yerini tespit veya sürücüyü ikaz eden her türlü cihazın
imalı, ithali ve araçlarda bulundurulması yasaktır.

**(Değişik: 8/1/2003 - 4785/4 md)** Bu cihazları imal ve ithal edenler,
fiil başka bir suç oluştursa bile ayrıca 800 000 000 liradan 1 332 800
000 liraya kadar hafif para cezası ve altı aydan sekiz aya kadar hafif
hapis cezası ile; araçlarında bulunduran işletenler ise, 532 600 000
liradan 800 000 000 liraya kadar hafif para cezası ve dört aydan altı
aya kadar hafif hapis cezası ile cezalandırılırlar ve bu cihazların
müsaderesine de hükmolunur.

Hızın gerekli şartlara uygunluğunu sağlamak:

**Madde 52 –** Sürücüler:

a\) Kavşaklara yaklaşırken,dönemeçlere girerken, tepe üstlerine
yaklaşırken, dönemeçli yollarda ilerlerken, yaya geçitlerine, hemzemin
geçitlere, tünellere, dar köprü ve menfezlere yaklaşırken, yapım ve
onarım alanlarına girerken, hızlarını azaltmak,

b\) Hızlarını, kullandıkları aracın yük ve teknik özelliğine, görüş, yol,
hava ve trafik durumunun gerektirdiği şartlara uydurmak,

c\) Diğer bir aracı izlerken yukarıdaki fıkrada belirlenen durumları göz
önünde tutarak güvenli bir mesafe bırakmak,

6070

d\) Kol ve grup halinde araç kullananlar,araçları arasında yönetmelikte
belirtilen esaslara uygun olarak diğer araçların güvenle girebilecekleri
açıklıklar bulundurmak,

Zorundadırlar.

**(Değişik: 21/5/1997 - 4262/4 md.)** Bu madde hükmüne uymayan sürücüler
1 800 000 lira para cezası ile cezalandırılırlar.

ÜÇÜNCÜ BÖLÜM

*Sürücülerin Uyacağı Diğer Kurallar*

*Dönüş kuralları:*

**Madde 53 –** Sağa ve sola dönecek olan sürücüler aşağıdaki kurallara
uyarlar.

a\) Sağa dönüşlerde sürücüler;

1\. Sağa dönüş işaretini vermeye,

2\. Sağ şeride veya dönüşe ayrılmış şeride girmeye,

3\. Hızını azaltmaya,

4\. Dar bir kavisle dönmeye,

5\. Dönülen karayolunun gidiş şeridine veya gidişine ayrılmış en sağ
şeridine girmeye,

Zorunludurlar.

b\) Sola dönüşlerde sürücüler;

1\. Sola dönüş işareti vermeye,

2\. Yolun gidişe ayrılmış olan kısmının soluna yaklaşmaya,

3\. Hızını azaltmaya,

4\. Dönüşe başlamadan, sağdan gelen taşıtlara ilk geçiş hakkını vermeye,

5\. Dönüş sırasında, karşıdan gelen ve emniyetle durdurulamayacak kadar
kavşağa yaklaşmış olan taşıtların geçmesini beklemeye,

6\. Gireceği yolun gidişe ayrılan kısmına girmek üzere, dönüşünü
yaparken, arkadan gelen ve sola dönecek diğer taşıtları engellememek
için, geniş kavisle dönüş yapmaya,

7\. Gireceği yolun gidiş yönünde çok şeritli olması halinde,en sağ şerit
dışında, uygun bir şeride girmeye,

8\. Gireceği yola girdikten sonra, en kısa sürede, trafiği tehlikeye
düşürmeden sağa yaklaşmaya,

Zorunludurlar.

c\) Dönel kavşaklarda dönüşlerde sürücüler;

1\. Dönüş işareti vermeye,

2\. Hızını azaltmaya,

3\. Orta adaya yakın şeritten kavşağa girmeye,

4\. Ada etrafında dönerken gereksiz şerit değiştirmemeye,

5\. Gireceği yola yaklaşırken sağa dönüş işareti ile birlikte sağa
yaklaşarak dönel kavşaktan çıkmaya,

6\. Gireceği yolun gidiş yönündeki uygun bir şeridine girmeye,

7\. Yola girdikten sonra, en kısa sürede trafiği tehlikeye düşürmeden
sağa yaklaşmaya,

Zorunludurlar.

d\) Dönel kavşaklardaki geriye dönüşlerde sürücüler, sola dönüş halindeki
kurallara uymakla birlikte, orta ada etrafında dönerken gireceği yola
yaklaşıncaya kadar şeridini muhafaza etmeye de zorunludurlar.

6071

Sağa ve sola dönüşlerde, sürücüler kurallara uygun olarak geçiş yapan
yayalara, varsa bisiklet yolundaki bisikletlilere ve sola dönüşlerde
sağdan ve karşıdan gelen trafiğe ilk geçiş hakkını vermek zorundadırlar.

Gidişe ayrılmış birden fazla şeridi bulunan yollarda,en sağdaki veya
soldaki şerit işaretlenmek suretiyle sadece dönüşlere ayrılabilir,
ayrılmış bu şeritlere bitişik diğer şeritlerden de işaretlenmek
suretiyle sağa veya sola dönüşlerde izin verilebilir.

Bu dönüşler için yukarıdaki (a) ve (b) bentlerindekine benzer manevra
yapılır.

**(Değişik : 21/5/1997 - 4262/4 md.)** Bu madde hükümlerine uymayan
sürücüler 1 800 000 lira para cezası ile cezalandırılırlar.

*Geçme kural ve yasakları:*

**Madde 54 –** Sürücülerin geçme sırasında uymak zorunda oldukları kural
ve yasaklar şunlardır:

a\) Geçme kuralları:

Sürücülerin önlerinde giden bir aracı geçmeleri için;

1.Kendisini takip eden sürücülerin kendisini geçmeye başlamamış olması,

2.Önündeki sürücünün başka bir taşıt veya aracı geçme niyetini belirten
uyarma işaretini vermemiş olması,

3\. Geçeceği aracın hızı ile geçme esnasındaki kendi hızını da göz önüne
alarak iki yönlü trafiğin kullanıldığı taşıt yollarında karşıdan gelen
trafik dahil karayolunu kullananların tümü için tehlike veya engel
olmadan geçme için kullanacağı şeridin yeteri kadar ilerisinin boş
olması,

Zorunludur.

Geçme, geçilecek aracın solundaki şeritten yapılır.Geçilecek aracın
sürücüsü ses ve ışık cihazları ile uyarılarak,geçerken kullanılan
şeritte güvenli mesafe gidildikten sonra işaret verilip izlenecek şeride
girmekle tamamlanır.

Araçların sağından veya banketlerden yararlanmak suretiyle geçmek
yasaktır.

Ancak, herhangi bir araç, başka bir yola, karayoluna bitişik bir mülke
girmek veya sola yanaşıp durmak için bu niyetini sola dönüş işareti ile
belirtmiş ise bunların sağındaki şeritten geçilebilir.

Gidişe ayrılmış yol bölümlerinde, şerit değiştirmemek şartı ile bir
şeritteki taşıtların diğer şeritteki taşıtlardan hızlı gitmesi geçme
sayılmaz.

b\) Geçmenin yasak olduğu yerler;

1\. Geçmenin herhangi bir trafik işaretiyle yasaklandığı yerlerde,

2\. Görüş yetersizliği olan tepelerde ve dönemeçlerde,

3\. Yaya ve okul geçitleri yaklaşımında,

4\. Kavşaklarda, demiryolu geçitlerinde ve bunların yaklaşımında,

5\. Gidiş ve geliş için birer şeridi bulunan iki yönlü trafiğin
kullanıldığı köprü ve tünellerde,

Sürücülerin önlerindeki bir aracı geçmeleri yasaktır.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 3 600 000 lira para cezası ile cezalandırılırlar.

*Geçilen araçlara ait kurallar:*

**Madde 55 –** Geçilmek istenen araçların sürücüleri:

a\) Duyulur veya görülür bir geçiş işareti alınca trafiğin iki yönlü
kullanıldığı karayollarında taşıt yolunun sağ kenarından gitmek, dörtten
fazla şeritli veya bölünmüş karayollarında bulunduğu şeridi izlemek ve
hızını artırmamak,

6072

b\) Dar taşıt yolları ile trafiğin yoğun olduğu karayollarında yavaş
gitme nedeni ile kendilerini geçmek için izleyen araçların kolayca ve
güvenli geçmelerini sağlamak için; araçlarını elverdiği oranda sağ
kenara almak, yavaşlamak, gerekiyorsa durmak,

c\) Geçiş üstünlüğü bulunan bir aracın duyulur veya görülür işaretini
alınca, bu araçların kolayca ilerlemelerini sağlamak için taşıt yolu
üzerinde yer açmak, gerekiyorsa durmak,

Zorundadırlar.

54 üncü maddede yazılı durumlar dışında, geçiş yapmak isteyenlere yol
vermemek, geçilmekte iken bir başka aracı geçmeye veya sola dönmeye
kalkışmak yasaktır.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 1 800 000 lira para cezası ile cezalandırılırlar.

*Şerit izleme, gelen trafikle karşılaşma, araçlar arasındaki mesafe,
yavaş sürme ve geçiş kolaylığı sağlama:*

**Madde 56 –** Sürücüler aşağıdaki kurallara ve yasaklara uymak
zorundadırlar.

a\) Şerit izleme :

1\. Sürücülerin; geçme,dönme,duraklama,durma ve park etme gibi haller
dışında şerit değiştirmeleri veya iki şeridi birden kullanmaları,

2\. Kavşaklara yaklaşırken, yerleşim yerleri dışında yüzelli metre,
yerleşim yerlerinde ise otuz metre mesafe içinde ve kavşaklarda şerit
değiştirmeleri,

3\. Araçların cinsine ve hızına uygun olmayan şeritten gitmeleri,

4\. İşaret vermeden şerit değiştirmeleri,

Yasaktır.

b\) Gelen trafikle karşılaşma :

Sürücüler; iki yönlü trafiğin kullanıldığı taşıt yollarında karşı yönden
gelen araçların geçişini zorlaştıran bir durum varsa geçişi
kolaylaştırmak için aracını sağ kenara yanaştırmaya, gerektiğinde sağa
yanaşıp durmaya,

Dağlık ve dik yokuşlu karayollarında karşılaşma halinde, çıkan araç için
geçiş güç veya mümkün değilse, güvenli geçişi sağlamak üzere, inen
araçlar, varsa önceden sığınma cebine girmeye, sıgınma cebi yoksa sağ
kenara yanaşıp durmaya, gerektiği hallerde geri gitmeye,

Zorunludurlar.

c\) Araçlar arasındaki mesafe:

Sürücüler önlerinde giden araçları yönetmelikte belirtilen güvenli ve
yeterli bir mesafeden izlemek zorundadırlar.

d\) Yavaş sürme ve yavaşlama :

Sürücülerin; araçlarını zorunlu bir neden olmadıkça, diğer araçların
ilerleyişine engel olacak şekilde veya işaretle belirtilen hız sınırının
çok altında sürmeleri, güvenlik nedeni veya verilen herhangi bir
talimata uyulması dışında, başkalarını rahatsız edecek veya tehlikeye
sokacak şekilde gereksiz ani yavaşlamaları yasaktır.

e\) Geçiş kolaylığı sağlamak :

Taşıt yolunun dar olduğu yerlerde aksini gösteren bir trafik işareti
yoksa, motorsuz araçları kullananlar motorlu araçlara otomobil, minibüs,
kamyonet, otobüs, kamyon arazi taşıtı, lastik tekerlekli traktör, iş
makineleri, yazılış sırasına göre kendisinden öncekilere geçiş kolaylığı
sağlamak zorundadırlar.

**(Değişik : 21/5/1997 - 4262/4 md.)** Bu madde hükümlerine uymayan
sürücüler 1 800 000 lira para cezası ile cezalandırılırlar.

6073

*Kavşaklarda geçiş hakkı:*

**Madde 57 – (Değişik: 17/10/1996 - 4199/23 md.)**

Kavşaklarda aşağıdaki kurallar uygulanır.

a\) Kavşağa yaklaşan sürücüler kavşaktaki şartlara uyacak şekilde
yavaşlamak, dikkatli olmak, geçiş hakkı olan araçların önce geçmesine
imkan vermek zorundadırlar.

b\) Trafik zabıtası veya trafik işaret levhası veya ışıklı trafik işaret
cihazları bulunmayan kavşaklarda;

1\. Bütün sürücüler geçiş üstünlüğüne sahip olan araçlara,

2\. Bütün sürücüler doğru geçmekte olan tramvaylara,

3\. Doğru geçen tramvay hattı bulunan karayoluna çıkan sürücüler bu
yoldan gelen araçlara,

4\. Bölünmüş yola çıkan sürücüler bu yoldan geçen araçlara,

5\. Tali yoldan anayola çıkan sürücüler anayoldan gelen araçlara,

6\. Dönel kavşağa gelen sürücüler dönel kavşak içindeki araçlara,

7\. Bir iz veya mülkten çıkan sürücüler, karayolundan gelen araçlara,

c\) Kavşak kollarının trafik yoğunluğu bakımından farklı oldukları
işaretlerle belirlenmemiş ise;

1\. Motorsuz araç sürücüleri motorlu araçlara,

2\. Motorlu araçlardan soldaki sağdan gelen araca,

Geçiş hakkını vermek zorundadırlar.

d\) **(Ek: 21/5/1997 - 4262/4 md.)** Işıklı trafik işaretleri izin verse
bile trafik akımı; kendisini kavşak içinde durmaya zorlayacak veya diğer
doğrultudaki trafiğin geçişine engel olacak ise, sürücülerin kavşağa
girmeleri yasaktır.

e\) **(Ek: 21/5/1997 - 4262/4 md.)** Trafik zabıtası, yetkili kişi veya
trafik ışıklı işareti ile yönetilen kavşaklarda, sürücüler, kavşağı en
kısa zamanda geçmek zorundadırlar. Sürücülerin gereksiz olarak
yavaşmaları, durmaları, taşıttan inmeleri, taşıt veya araçların
motorlarını durdurmaları yasaktır.

f\) **(Ek: 21/5/1997 - 4262/4 md.)** Aksine bir işaret olmadıkça, bütün
kavşaklarda araçlar ray üzerinde hareket eden taşıtlara ilk geçiş
hakkını vermek zorundadır.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 1 800 000 lira para cezası ile cezalandırılırlar.

*İndirme ve bindirme kuralları:*

**Madde 58 –** Sürücüler aksine bir işaret bulunmadıkca, araçlarını
gidiş yönlerine göre yolun en sağ kenarında durdurmaya, yolcularının
iniş ve binişlerini sağ taraftan yaptırmaya ve yolcular da iniş ve
binişlerini sağ taraftan yapmaya zorunludurlar.

**(Değişik : 21/5/1997 - 4262/4 md.)** Bu madde hükmüne uymayan
sürücüler ve yolcular 1 800 000 lira para cezası ile cezalandırılırlar.

*Duraklama ve park etme:*

**Madde 59 –** Yerleşim birimleri dışındaki kara yolunda zorunlu haller
dışında taşıt yolu üzerinde duraklamak veya park etmek yasaktır.

**(Değişik:21/5/1997 - 4262/4 md.)** Zorunlu hallerde gerekli önlemleri
almadan duraklayan veya parkeden sürücüler ile zorunlu haller dışında
duraklayan veya parkeden sürücüler 1 800 000 lira para cezası ile
cezalandırılırlar.

*Duraklamanın yasak olduğu yerler:*

**Madde 60 – Taşıt yolu üzerinde;**

a\) Duraklamanın yasaklandığının bir trafİk işareti ile belirtilmiş
olduğu yerlerde,

b\) Sol şeritte, (raylı sistemin bulunduğu yollar hariç),

c\) Yaya ve okul geçitleri ile diğer geçitlerde,

d\) Kavşaklar, tüneller, rampalar, köprüler ve bağlantı yollarında ve
buralara, yerleşim birimleri içinde beş metre ve yerleşim birimleri
dışında yüz metre mesafede,

6074

e\) Görüşün yeterli olmadığı tepelere yakın yerlerde ve dönemeçlerde,

f\) Otobüs, tramvay ve taksi duraklarında,

g\) Duraklayan veya park edilen araçların yanında,

h\) İşaret levhalarına, yaklaşım yönünde ve park izni verilen yerler
dışında; yerleşim birimi içinde onbeş metre ve yerleşim birimi dışında
yüz metre mesafede,

Duraklamak yasaktır.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 1 800 000 lira para cezası ile cezalandırılırlar.

*Park etmenin yasak olduğu yerler ve haller:*

**Madde 61 –** Taşıt yolu üzerinde;

a\) Duraklamanın yasaklandığı yerlerde,

b\) Park etmenin trafik işaretleri ile yasaklandığı yerlerde,

c\) Geçiş yolları önünde veya üzerinde,

d\) Belirlenmiş yangın musluklarına her iki yönden beş metrelik mesafe
içinde,

e\) Kamu hizmeti yapan yolcu taşıtlarının duraklarını belirten levhalara
iki yönden onbeş metrelik mesafe içinde,

f\) Üç veya daha fazla ayrı taşıt yolu olan karayolunda ortadaki taşıt
yolunda,

g\) Kurallara uygun şekilde park etmiş araçların çıkmasına engel olacak
yerlerde,

h\) Geçiş üstünlüğü olan araçların giriş ve çıkışının yapıldığının
belirlendiği işaret levhasından onbeş metre mesafe içinde,

i\) İşaret levhalarında park etme izni verilen süre veya zamanın dışında,

j\) Kamunun faydalandığı ve yönetmelikte belirtilen yerlerin giriş ve
çıkış kapılarının her iki yönde beş metrelik mesafe içinde,

k\) Park için yer ayrılmamış veya trafik işaretleri ile belirtilmemiş alt
geçit, üst geçit, üst geçit ve köprüler üzerinde veya bunlara on
metrelik mesafe içinde,

l\) Park etmek için tespit edilen süre ve şeklin dışında,

m\) Belirli kişi, kurum ve kuruluşlara ait araçlara, yönetmelikteki
esaslara göre ayrılmış ve bir işaret levhası ile belirlenmiş park
yerlerinde,

n\) Ayrıca yönetmelikte belirtilen haller dışında yaya yollarda,

o\) **(Ek: 1/7/2005-5378/31 md.)** Engellilerin araçları için ayrılmış
park yerlerinde, ^(1)^

Park etmek yasaktır.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 1 800 000 lira para cezası ile cezalandırılırlar. **(Ek cümle:
1/7/2005-5378/31 md.)** (o) bendinin ihlâli hâlinde para cezası iki kat
artırılır.

Yasaklara aykırı park edilmiş araçlar trafik zabıtasınca kaldırılabilir.

Yasaklanan yerlerde ve hallerde park edilmiş olan araçların hangilerinin
hangi şartlarda, kaldırılıp götürüleceği, götürülme sırasında zarara ve
ziyana uğratılmaması için alınacak önlemler ile kaldırma ve götürme
giderlerinin tahsili usul ve esasları yönetmelikte gösterilir.

Kaldırılıp götürülen araçların giderleri ile verilen ceza, sürücüsü veya
sahibince ödenmeden araç teslim edilmez.

*Karayolu üzerinde park etme izni verilmeyen araçlar:*

**Madde 62 –** Yerleşim birimleri içindeki karayolunda, bir trafik
işaretiyle izin verilmedikçe ve yükleme, boşaltma, indirme, bindirme,
arızalanma gibi zorunlu nedenler dışında kamyon, otobüs ve bunların
katarları, lastik tekerlekli traktörler ile hertürlü iş makinelerinin
park edilmesi yasaktır.

**(Değişik: 21/5/1997 - 4262/4 md.)** Bu madde hükmüne uymayan sürücüler
1 800 000 lira para cezası ile cezalandırılırlar.

*–––––––––––––––––*

*(1) 25/4/2013 tarihli ve 6462 sayılı Kanunun 1 inci maddesiyle, bu
bentte yer alan “Özürlülerin” ibaresi “Engellilerin” şeklinde
değiştirilmiştir.*

6075

*Araçların ışıklandırılması:*

**Madde 63 –** Karayolunda trafiğe çıkan bütün araçların, nicelik ve
nitelikleri yönetmelikte belirtilen şartlara uygun ışık donanımı
bulundurmaları zorunludur.

Işık donanımına ait ayrıntılar yönetmelikte gösterilir.

Kanun ve yönetmelikte belirtilmeyen lambalar trafik zabıtasınca
söktürülür.

**(Değişik: 21/5/1997 - 4262/4 md.)** Bu madde hükmüne uymayan sürücüler
7 200 000 lira para cezası ile cezalandırılırlar.

*Işıkların kullanılması:*

**Madde 64 –** Araçların sürülmesi sırasındaki zorunluluk ve yasaklar
aşağıda gösterilmiştir.

a\) Zorunluluklar:

1\. **(Değişik: 17/10/1996 - 4199 - 24 md.)** Yerleşim birimleri
dışındaki karayollarında geceleri seyrederken, yeterince aydınlatılmamış
tünellere girerken, benzeri yer ve hallerde uzağı gösteren ışıkların
yakılması,

2\. **(Değişik: 17/10/1996 - 4199 - 24 md.)** Geceleri, yerleşim
birimleri dışında karayollarındaki karşılaşmalarda, bir aracı takip
ederken, bir aracı geçerken yan yana gelinceye kadar ve yerleşim
birimleri içinde, gündüzleri ise görüşü azaltan sisli, yağışlı ve
benzeri havalarda yakını gösteren ışıkların yakılması,

3\. Kuyruk (arka kenar) ışıklarının uzağı veya yakını gösteren ışıklar
veya sis ışıkları ile birlikte kullanılması,

Zorunludur.

b\) Yasaklar:

1\. Gece sis ışıklarının; sisli, karlı ve sağanak yağmurlu havalar
dışında diğer farlarla birlikte yakılması,

2\. Dönüş ışıklarının geç anlamında kullanılması,

3\. Karşılaşmalarda,ışıkların söndürülmesi,

4\. Öndeki aracı geçişlerde uyarı için çok kısa süre dışında uzağı
gösteren ışıkların yakılması,

5\. Yönetmelikte belirlenecek esaslara aykırı olarak ışık takılması ve
kullanılması,

6\. Sadece park lambaları ile seyredilmesi,

Yasaktır.

**(Değişik: 21/5/1997 - 4262/4 md.)** Bu maddenin birinci fıkrasının (a)
bendinin (1) ve (3) numaralı alt bentleri ile (b) bendi hükümlerine
uymayanlar 1 800 000 lira, birinci fıkrasının (a) bendinin (2) numaralı
alt bendi hükümlerine uymayan sürücüler 3 600 000 lira para cezası ile
cezalandırılırlar.

*Araçların yüklenmesi:*

**Madde 65 – (Değişik: 25/6/2010-6001/36 md.)**

Araçların yüklenmesinde, yönetmeliklerle belirlenen ölçü ve esaslara
aykırı olarak;

a\) Taşıma sınırı üstünde yolcu alınması,

b\) Azami yüklü ağırlığın veya izin verilen azami yüklü ağırlığın
aşılması,

c\) (b) bendindeki ağırlıklar aşılmamış olsa bile azami dingil
ağırlıkları aşılacak şekilde yüklenmesi,

6076

d\) Karayolu yapısı ve kapasitesi ile trafik güvenliği bakımından
tehlikeli olabilecek tarzda yükleme yapılması,

e\) Tehlikeli ve zararlı maddelerin gerekli izin ve tedbirler alınmadan
taşınması,

f\) Ağırlık ve boyutları bakımından taşınması özel izne bağlı olan
eşyanın izin alınmadan yüklenmesi, taşınması ve taşıttırılması,

g\) Gabari dışı yük yüklenmesi, taşınan yük üzerine veya araç dışına
yolcu bindirilmesi,

h\) Yükün karayoluna değecek, düşecek, dökülecek, saçılacak, sızacak,
akacak, kayacak, gürültü çıkaracak şekilde yüklenmesi,

i\) Yükün, her çeşit yolda ve yolun her eğiminde dengeyi bozacak, yoldaki
bir şeye takılacak ve sivri çıkıntılar hasıl edecek şekilde yüklenmesi,

j\) Sürücünün görüşüne engel olacak, aracın sürme güvenliğini bozacak ve
tescil plakaları, ayırım işaretleri, dur ve dönüş ışıkları ile
yansıtıcıları örtecek şekilde yüklenmesi,

k\) Çeken ve çekilen araçlarla ilgili şartlar ve tedbirler yerine
getirilmeden araçların çekilmesi,

yasaktır.

Birinci fıkranın (a) bendi hükümlerine uymayanlara, (…) ^(1)^ 50 Türk
Lirası; (d), (h), (i), (j) ve (k) bentleri hükümlerine uymayanlara 125
Türk Lirası; (e) ve (f) bentlerindeki hükümlere uymayanlara 250 Türk
Lirası; (c) ve (g) bentleri hükümlerine uymayan işletenlere 500 Türk
Lirası, (g) bendine aykırı yük gönderenlere 1.000 Türk Lirası idarî para
cezası verilir. Ayrıca, bütün sorumluluk ve giderler araç işletenine ait
olmak üzere, fazla yolcular en yakın yerleşim biriminde indirilir,
birinci fıkranın (e) ve (f) bentlerindeki şartlara uymayan yük
taşımasında kullanılan taşıtlar, gerekli izinler sağlanıncaya kadar
trafikten men edilir. ^(1)^

Birinci fıkranın (b) bendine uymayarak;

a\) [[]{#OLE_LINK5 .anchor}]{#OLE_LINK4 .anchor}% 10 fazlasına kadar
yüklemelerde 500 Türk Lirası,

b\) % 15 fazlasına kadar yüklemelerde 1.000 Türk Lirası,

c\) % 20 fazlasına kadar yüklemelerde 1.500 Türk Lirası,

d\) % 25 fazlasına kadar yüklemelerde 2.000 Türk Lirası,

e\) % 25’in üzerinde fazla yüklemelerde 3.000 Türk Lirası,

işleten ve gönderenlere ayrı ayrı idarî para cezası verilir.

Ağırlık ve boyut kontrol mahallerinde işaret, ışık, ses veya
görevlilerin dur ikazına rağmen tartı veya ölçü kontrolüne girmeden
seyrine devam eden araçlara tescil plakalarına göre 1.000 Türk Lirası
idarî para cezası uygulanır.

Azami yüklü ağırlığın % 20’den fazla aşılması halinde fazla yük, birinci
fıkranın (b) bendine uygun hale getirilmeden yola devam etmesine izin
verilmez.

Milletlerarası taşımalarda yabancı plakalı araçların birinci fıkraya
uymayan işleten ve gönderenlerine verilen idarî para cezaları tahsil
olunmadan anılan araçların yola devam etmelerine izin verilmez.

–––––––––––––

*(1) 23/7/2010 tarihli ve 6014 sayılı Kanunun 1 inci maddesiyle bu
fıkrada yer alan “taşıdığı fazla yolcu başına” ibaresi madde metninden
çıkarılmış ve aynı fıkrada yer alan “60 Türk Lirası” ibaresi “50 Türk
Lirası” olarak değiştirilmiş ve metne işlenmiştir.*

6076-1

İşleten ile gönderenin aynı olması halinde birinci fıkraya uymayan
işleten ve gönderen için uygulanacak idarî para cezalarının toplamı
uygulanır.

Gönderenin birden fazla olması veya tespit edilememesi halinde birinci
fıkraya uymayan işleten ve gönderen için uygulanacak idarî para
cezalarının toplamı işletene uygulanır.

Araçların yüklenmesine ilişkin ölçü ve usuller, ağırlık ve boyut
kontrolü usul ve esasları ile tartı toleransları Ulaştırma Bakanlığı
tarafından yönetmelikle belirlenir.

Uluslararası yük ve yolcu taşımacılığına ilişkin konularda ikili ve çok
taraflı anlaşma hükümleri saklıdır.

Tarım alanlarına yapılacak yük ve yolcu taşımacılığına ilişkin esas ve
usuller yönetmelikte belirlenir.

*Kış lastiği zorunluluğu*

**Madde 65/A –(Ek: 2/1/2017-KHK-687/2 md.)**

Yolcu ve eşya taşımalarında kullanılan araçların kış lastiği
kullanmaları, illerin hava ve iklim şartlarına göre Ulaştırma,
Denizcilik ve Haberleşme Bakanlığı tarafından yılın belirli dönemi için
zorunlu tutulur. Ulaştırma, Denizcilik ve Haberleşme Bakanlığı bu
yetkisini valiliklere devredebilir. Bu madde hükümleri çerçevesinde
araçları denetlemeye Ulaştırma, Denizcilik ve Haberleşme Bakanlığının
yetkilendirdiği Bakanlık personeli ile Emniyet Genel Müdürlüğü, Jandarma
Genel Komutanlığı, Gümrük ve Ticaret Bakanlığının sınır kapılarındaki
birimleri ve belediyelerin denetim birimleri yetkilidir. Bu maddede
düzenlenen yükümlülüğe uymayan aracın işletenine 625 Türk Lirası
tutarında bu maddede belirtilen görevlilerce idari para cezası verilir
ve bu araçların lastiklerini uygun hale getirebilecekleri en yakın
yerleşim birimine kadar gitmelerine denetimle görevli olanlar tarafından
izin verilir. Bu maddede belirtilen idari para cezasının tutarını
azaltmaya ve iki katına kadar artırmaya Bakanlar Kurulu yetkilidir. Bu
maddeye ilişkin usul ve esaslar Ulaştırma, Denizcilik ve Haberleşme
Bakanlığı tarafından belirlenir.

*Bisiklet, motorlu bisiklet ve motosiklet sürücüleri ile ilgili
kurallar:*

**Madde 66 –** Bisiklet,motorlu bisiklet ve motosiklet sürücülerine
aşağıdaki kurallar uygulanır.

a\) Ayrı bisiklet yolu varsa, bisiklet ve motorlu bisikletlerin taşıt
yolunda,

Bisiklet, motorlu bisiklet ve motosikletlerin yayaların kullanmasına
ayrılmış yerlerde,

Bunlardan ikiden fazlasının taşıt yolunun bir şeridinde yanyana,

Sürülmesi yasaktır.

b\) Bisiklet sürenlerin en az bir elleri, motorlu bisiklet sürenlerin
manevra için işaret verme hali dışında iki elleri ve motosiklet
sürenlerin devamlı iki eller ile taşıtlarını sürmeleri ve yönetmelikte
belirtilen güvenlik şartlarına uymaları zorunludur.

c\) Bisiklet, motorlu bisiklet ve sepetsiz motosiklet sürücülerinin,
sürücü arkasında yeterli bir oturma yeri olmadıkça başka kişileri
bindirmeleri ve yönetmelikte belirtilen sınırdan fazla yük taşımaları
yasaktır.

Sürücü arkasında ayrı oturma yeri olan bisiklet, motorlu bisiklet ve
sepetsiz motosikletlerle bir kişiden fazlası taşınamaz.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 3 600 000 lira para cezası ile cezalandırılırlar.

6077

*Araç manevralarını düzenleyen kurallar:*

**Madde 67 –** Manevralarda aşağıdaki kurallar uygulanır.

a\) Sürücülerin, park yapmış taşıtlar arasından çıkarken,duraklarken veya
park yaparken taşıt yolunun sağına veya soluna yanaşırken, sağa veya
sola dönerken, karayolunu kullananlar için tehlike doğurabilecek ve
bunların hareketlerini zorlaştıracak şekilde davranmaları yasaktır.

b\) Yönetmelikte belirtilen şartlar dışında geriye dönmek veya geriye
gitmek yasaktır. İzin verilen hallerde bu manevraları yapacak sürücüler,
karayolunu kullananlar için tehlike veya engel yaratmamak zorundadır.

c\) Dönüşlerde veya şerit değıştirmelerde sürücülerin niyetlerini dönüş
işaret ışıkları veya kol işareti ile açıkça ve yeterli şekilde
belirtmesi,işaretlerin manevra süresince devam etmesi ve biter bitmez
sona erdirilmesi zorunludur.

**(Değişik: 21/5/1997 - 4262/4 md.)** Bu madde hükümlerine uymayanlar 1
800 000 lira para cezası ile cezalandırılırlar.

DÖRDÜNCÜ BÖLÜM

*Yayalar, Hayvanla Çekilen veya Elle Sürülen Araçlarla*

*Hayvan Sürücüleri ve Yarışlar Hakkında Kurallar*

*Yayaların uyacakları kurallar:*

**Madde 68 –** Yayaların uyacakları kurallar aşağıda belirtilmiştir.

a\) Yayalar, aşağıda sayılan haller dışında, taşıt yolu bitişiğinde ve
yakınında yaya yolu, banket veya alan varsa burada yürümek zorundadır.

1\. Yönetmelikte belirtilen tedbirler alınmak şartı ile diğer yayalar
için ciddi rahatsızlık verecek boyutta eşyaları iten veya taşıyan
kişiler ile, taşıt yolunun en sağ şeridinden fazla kısmını işgal
etmemek,gece ve gündüz görüşün az olduğu hallerde de imkan oranında tek
sıra halinde yürümek şartı ile bir yetkili veya görevli yönetiminde
düzenli şekilde yürüyen yaya kafileleri taşıt yolu üzerinde
yürüyebilirler.

2\. Yayaların yürümesine ayrılmış kısımların kullanılmasının mümkün
olmaması veya bulunmaması hallerinde yayalar, bisiklet trafiğine engel
olmamak şartı ile bisiklet yolunda bisiklet yolu yoksa taşıt yolu
üzerinde, imkan oranında taşıt yolu kenarına yakın olmak şartı ile
yürüyebilirler.

3\. Her iki tarafında, yaya yolu ve banket bulunmayan veya kullanılır
durumda olmayan iki yönlü trafiğin kullanıldığı karayollarında yaya
kafileleri dışındaki yayalar, taşıt yolunun sol kenarını izlemek
zorundadır.

b\) Taşıt yolunun karşı tarafına geçmek isteyen yayaların taşıt yolunu,
yaya ve okul geçidi ile kavşak giriş ve çıkışları dışında herhangi bir
yerden geçmeleri yasaktır.

Yayalar, bu yerlerden geçerken;

1\. Yaya ve okul geçitlerinin bulunduğu yerlerde, geçitte yayalar için
ışıklı işaret varsa bu işaretlere uymak,

6078

2\. Geçitte yayalar için ışıklı işaret yoksa ve geçit sadece taşıt
trafiği ışıklı işareti veya yetkili kişi tarafından yönetiliyorsa
geçecekleri doğrultu açıldıktan sonra taşıt yoluna girmek,

3\. Işıklı işaret veya yetkili kişilerin bulunmadığı geçitlerde veya
kavşaklarda güvenlikleri açısından yaklaşan araçların uzaklık ve hızını
göz önüne almak,

Zorundadırlar.

Ancak, yüz metre kadar mesafede yaya geçidi veya kavşak bulunmayan
yerlerde yayalar, taşıt trafiği için bir engel teşkil etmemek şartı ile
ve yolu kontrol ederek kendi güvenliklerini sağladıktan sonra en kısa
doğrultuda ve en kısa zamanda taşıt yolunu geçebilirler.

c\) Yaya yollarında, geçitlerde veya zorunlu hallerde taşıt yolu üzerinde
bulunan yayaların, trafiği engelleyecek veya tehlikeye düşürecek şekilde
davranışlarda bulunmaları veya buraları saygısızca kullanmaları
yasaktır.

**(Değişik: 21/5/1997 - 4262/4 md.)** Bu madde hükümlerine uymayan
yayalar 1 800 000 lira para cezası ile cezalandırılırlar.

*Hayvanla çekilen, elle sürülen araçları sürenler ile hayvan
sürücülerine ait kurallar:*

**Madde 69 –** Yerleşim birimleri dışındaki karayolunda, taşıt yolu
üzerinde zorunlu haller dışında hayvan bulundurmak, karayollarının
yasaklanmamış,kesimlerinde ise hayvanla çekilen veya elle sürülen
araçları,hayvanları,hayvan sürülerini ve binek hayvanlarını trafik
kurallarına uymadan sürmek ve bunları sürme yeteneğinden yoksun
kimselerin yönetimine vermek veya başı boş bırakmak yasaktır.

**(Değişik: 21/5/1997 - 4262/4 md.)** Bu madde hükümlerine uymayanlar 1
800 000 lira para cezası ile cezalandırılırlar. Ancak, başıboş hayvan
bırakma yasağına riayet etmeyerek trafik kazasına sebebiyet veren faile
üç ay hafif hapis cezası uygulanır. ^(1)^

Taşıt yolunu kullanmak zorunda olan hayvan sürü ve kümelerini sevk ve
idare edenler yönetmelikte belirtilen usul ve şartlara uymak
zorundadırlar.

*Yarış ve koşulara ait kurallar:*

**Madde 70 –** Yarış ve koşularda trafik güvenliği bakımından aşağıdaki
kurallar uygulanır.

a\) Bir il sınırı içindeki karayolları üzerinde yapılacak yarış ve
koşular için o ilin valiliğinden,

b\) Birden fazla il sınırları içindeki şehirlerarası karayolları üzerinde
yapılacak milli ve milletlerarası yarış ve koşular için İçişleri
Bakanlığından izin alınması zorunludur. Bu izin verilirken Bayındırlık
Bakanlığının uygun görüşü alınır.

İzinsiz yapılan yarış ve koşular görevlilerce derhal durdurulur.

Yarış ve koşularda trafik güvenliği yönünden uygulanacak usul ve şartlar
yönetmelikte gösterilir.

**(Değişik: 21/5/1997 - 4262/4 md.)** Bu madde hükümlerine uymayanlar 7
200 000 lira para cezası ile cezalandırılırlar.

——————————

*(1)Bu maddenin, ikinci ve dördüncü fıkraları, 21/5/1997 tarih ve 4262
sayılı Kanunun 4 üncü maddesi ile birleştirilmek suretiyle maddenin
ikinci fıkrası olarak yeniden düzenlenmiştir.*

6078-1

BEŞİNCİ BÖLÜM

*Çeşitli Kurallar*

*Geçiş üstünlüğüne sahip araçlar ve sürme kuralları:*

**Madde 71 –** Geçiş üstünlüğüne sahip araçlar öncelik sırasıyla
şunlardır:

a\) Cankurtaran araçları, yaralı veya acil hasta taşıyan araçlar,

b\) İtfaiye araçları,

c\) Hükümlü veya sanığı takip eden veya emniyet ve asayişi korumak için
acele olay yerine giden zabıta araçları,

d\) Bir trafik suçu işleyerek kaçan aracı takip eden veya trafik
güvenliğini koruma veya trafik kazasına el koyma amacıyla olay veya kaza
yerine gitmekte olan görevlilere ait araçlar,

e\) **(Değişik: 20/2/2014-6525/14 md.)** Afet ve acil durum hâllerinde
afet ve acil durum hizmetlerinde görevli bulunan araçlar,

f\) Koruma ile görevli ve korunan araçlar,

Bu araçlar görev halinde iken geçiş üstünlüğü hakkına sahiptir.

Bu hak, halkın can ve mal güvenliğini tehlikeye sokmamak,duyulur ve
görünür geçiş üstünlüğü işaretini vermek şartı ile kullanılır.

Bu araçlar, bu Kanun ve yönetmelikte yazılı trafik kısıtlama ve
yasaklarına bağlı değildir.

Bunların birbirleriyle karşılaşmalarında birinin diğerine göre geçiş
üstünlüğü yukarıda yazılı olan sıraya göredir.

Zorunluluk olmadığı hallerde geçiş üstünlüğünü kullanmak yasaktır.

**(Değişik: 21/5/1997 - 4262/4 md.)** Zorunluluk olmadığı halde gereksiz
geçiş üstünlüğü hakkını kullanan sürücüler 1 800 000 lira para cezası
ile cezalandırılırlar.

6079

*Ses, müzik, görüntü ve haberleşme cihazlarının kullanılması:*

**Madde 72 –** Araçlarda ses, müzik, görüntü ve haberleşme cihazları
yönetmelikte gösterilen şartlara uygun olarak ve kamunun rahat ve
huzurunu bozmayacak şekilde kullanılabilir.

**(Değişik: 21/5/1997 - 4262/4 md.)** Bu madde hükmüne uymayan sürücüler
1 800 000 lira para cezası ile cezalandırılırlar.

Kanun ve yönetmelikte belirtilen şartlara uymayan ses, müzik, görüntü ve
haberleşme cihazları ile sürücünün izleme ve kullanma sahası içinde
kalan görüntü cihazları araçlardan söktürülür.

*Tedbirsiz ve saygısız araç sürme:*

**Madde 73 – (Değişik birinci fıkra: 17/10/1996 - 4199/27 md.)**
Karayolunda araçların kamunun rahat ve huzurunu bozacak veya kişilere
zarar verecek şekilde saygısızca sürülmesi, araçlardan bir şey atılması
veya dökülmesi, seyir halinde sürücülerin cep ve araç telefonu ile
benzer haberleşme cihazlarını kullanması yasaktır.

**(Değişik: 21/5/1997 - 4262/4 md.)** Bu madde hükümlerine uymayanlar 1
800 000 lira para cezası ile cezalandırılırlar.

*Yaya ve okul geçitleri:*

**Madde 74 –** Görevli bir kişi veya ışıklı trafik işaretleri
bulunmayan, ancak başka bir trafik işareti ile belirlenmiş yaya veya
okul geçitlerine yaklaşırken bütün sürücüler araçlarını yavaşlatmak ve
bu geçitlerden geçen veya geçmek üzere bulunan kişilere ve öğrencilere
ilk geçiş hakkını vermek zorundadırlar.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 3 600 000 lira para cezası ile cezalandırılırlar.

*Okul taşıtları:*

**Madde 75 –** Okul taşıtlarının "DUR" işaretini yaktıkları hallerde
bütün araçların durması zorunludur.

"DUR"işaretinin sadece öğrencilerin binmeleri veya inmeleri sırasında ve
yönetmelikte belirtilen hallerde yakılması zorunludur.

Okul taşıtlarının çalıştırılması şartları, zamanları ve nitelikleri
yönetmelikte belirtilir.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 3 600 000 lira para cezası ile cezalandırılırlar.

*Demiryolu geçitleri:*

**Madde 76 –** Demiryolu geçitlerinde:

a\) Sürücülerin demiryolu geçitlerini, geçidin durumuna uygun olmayan
hızla geçmeleri, ışıklı veya sesli işaretin vereceği "DUR" talimatına
uymamaları, taşıt yolu üzerine indirilmiş veya indirilmekte olan tam
veya yarım bariyerler varken geçide girmeleri yasaktır.

b\) Işıklı işaret ve bariyerle donatılmamış demiryolu geçitlerini
geçmeden önce, sürücülerin durmaları, herhangi bir demiryolu aracının
yaklaşmadığına emin olduktan sonra geçmeleri zorunludur.

**(Değişik: 21/5/1997 - 4262/4 md.)** Bu madde hükümlerine uymayan
sürücüler 3 600 000 lira para cezası ile cezalandırılırlar.

6080

*Çocuk, hasta ve engelli taşıtları, gözleri görmeyen yayalar, yürüyüş
kolları: ^(1)^*

**Madde 77 –** Bu Kanun açısından;

a\) Çocuk, hasta ve engellilere ait motorsuz taşıtların
sürücülerine,yayalarla ilgili hükümler uygulanır.

b\) Gözleri görmeyen ve yönetmelikte gösterilen özel işaret ve
benzerlerini taşıyan kişilerin, taşıt yolu üzerinde bulunmaları halinde,
bütün sürücülerin yavaşlamaları ve gerekiyorsa durmaları ve yardımcı
olmaları zorunludur.

c\) Bir yetkili veya görevli yönetimindeki yürüyüş kolları arasından
geçmek yasaktır.

**(Değişik: 21/5/1997 - 4262/4 md.)** Bu maddenin birinci fıkrasının (b)
bendi hükmüne uymayan sürücüler 3 600 000 lira, (c) bendi hükmüne
uymayan sürücüler 1 800 000 lira para cezası ile cezalandırılırlar.

*Sürücülerin ve yolcuların koruyucu tertibat kullanma zorunluluğu:*

**Madde 78 –** Belirli sürücülerin ve yolcuların, araçların sürülmesi
sırasında koruyucu tertibat kullanmaları zorunludur.

Kullanma ve yolların özelliği gözetilerek hangi tip araçlarda
sürücülerinin ve yolcularının şehiriçi ve şehirlerarası yollarda hangi
şartlarda hangi koruyucu tertibatı kullanacakları ve koruyucuların
nitelikleri ve nicelikleri ile emniyet kemerlerinin hangi araçlarda
hangi tarihten itibaren kullanılacağı yönetmelikte belirtilir.

**(Değişik: 21/5/1997 - 4262/4 md.)** Bu madde hükmüne uymayanlar 1 800
000 lira para cezası ile cezalandırılırlar.

*Park ücretinin alınması, araçların çektirilmesi ve kaldırılması ile
muhafazası*:^(2)^

**Madde 79- (Değişik: 31/5/2012-6321/2 md.)**

Karayolu üzeri park yerindeki araçlar için park ücreti, yetki ve
sorumluluk alanına göre park yerini tespite yetkili idarece veya bu
idare tarafından işletme izni verilen gerçek veya tüzel kişilerce
alınabilir. Bunlar dışında hiçbir gerçek veya tüzel kişi herhangi bir
şekilde park ücreti alamaz. Erişme kontrollü karayolları
(otoyol-ekspresyol) hariç olmak üzere büyükşehirlerde yetkili idareler,
büyükşehir belediyeleridir.

Birinci fıkra hükmüne aykırı olarak park ücreti alan veya almaya
teşebbüs edenler, fiilleri daha ağır bir ceza gerektiren bir suç
oluşturmadığı takdirde, altı aydan iki yıla kadar hapis ve beş bin güne
kadar adli para cezası ile cezalandırılır.

Trafikten men edilen veya çeşitli nedenlerle muhafaza altına alınan
araçların, çektirilmesi ya da kaldırılıp götürülmesi ile bu araçların
koyulacağı yerler ve bu işlemlerin ücretlerine ilişkin usul ve esaslar
yönetmelikte belirtilir.

*Diğer kurallar:*

**Madde 80 –** Trafikle ilgili diğer kurallar ile tehlikeli madde
taşıyan araçlar, çeken, çekilen araçlar, kol ve grup halinde seyreden
araçlar ve hayvan sürüleri, taşıma sınırı ve gabari ölçüleri ile yük ve
yolcu taşınması ile ilgili diğer kurallar ve şartlar yönetmelikte
gösterilir.

YEDİNCİ KISIM

*Trafik Kazaları*

*Trafik kazalarına karışanlar ile ilgili kurallar:*

**Madde 81 –** Trafik kazalarına karışanlar:

a\) Hareket halinde iseler trafik için ek bir tehlike yaratmayacak
şekilde hemen durmak, kaza mahallinde trafik güvenliği için gereken
tedbirleri almak,

b\) Kazada ölen, yaralanan veya maddi hasar var ise bu kaza trafiği,can
ve mal güvenliğini etkilemiyorsa, sorumluluğun saptanmasında yararlı
olacak kanıt ve izler dahil, kaza yerindeki durumu değiştirmemek,

c\) Kazaya karışan kişiler tarafından istendiği takdirde kimliğini,
adresini, sürücü ve trafik belgesi ile sigorta poliçe tarih ve
numarasını bildirmek ve göstermek,

d\) Kazayı; yetkili ve görevli memurlara bildirmek, bunlar gelinceye
kadar veya bunların iznini almadan kaza yerinden ayrılmamak,

\_\_\_\_\_\_\_\_\_\_\_\_\_\_\_\_\_\_

*(1) 25/4/2013 tarihli ve 6462 sayılı Kanunun 1 inci maddesiyle, bu
maddenin başlığında yer alan “sakat” ibaresi “engelli”, birinci
fıkrasının (a) bendinde yer alan “sakatlara” ibaresi “engellilere”,
şeklinde değiştirilmiştir.*

*(2) 31/5/2012 tarihli ve 6321 sayılı Kanunun 2 nci maddesi ile bu
maddenin başlığı “Karayolu üzerindeki park yerlerinde ücret almaya
yetkililer” iken metne işlendiği şekilde değiştirilmiştir.*

6081

e\) Sürücüsü, mal sahibi veya ilgili kişilerin bulunmadığı sırada araç,
eşya veya yüklere zarar veren sürücüler, zarar verdikleri araç,eşya veya
mülkün sahibini veya ilgili kişileri bulmak, ilgilileri bulamadakları
takdirde durumu tespit etmek ve zarar verilen şey üzerine yazılı bilgi
bırakmak, ilgili zabıtaya en kısa zamanda bilgi vermek,

Zorundadırlar.

Yalnız maddi hasar meydana gelen kazalarda, kazaya dahil kişilerin tümü,
yetkili ve görevli kişinin gelmesine lüzum görmezlerse, bunu aralarında
yazılı olarak saptamak suretiyle kaza yerinden ayrılabilirler.

**(Değişik: 21/5/1997 - 4262/4 md.)** Anlaşma hali dışında maddi
hasarlı, ölümlü veya yaralanmalı trafik kazalarında, zabıtanın iznini
almadan zaruret dışında olay yerinden ayrılan veya birinci fıkranın (b)
bendi hükümlerine uymayan sürücüler 7 200 000 lira para cezası ile
cezalandırılırlar.

Bu maddenin diğer hükümlerine uymayanlar 3 600 000 lira para cezası ile
cezalandırılırlar.

*Trafik kazalarında yükümlülük:*

**Madde 82 –** Karayollarında meydana gelecek trafik kazalarına hemen el
konmasını, ölü ve yaralıların taşınmasını veya yaralıların tedavisini
veya sanıkların yakalanmasını sağlamak için,

a\) Kaza yerinden geçmekte olan veya kazaya karışmış bulunan araçların
sürücüleri kaza mahallinde ilk yardım önlemlerini almaya ve en yakın
zabıtaya veya sağlık kuruluşuna haber vermeye ve yetkililerin talebi
üzerine yaralıları en yakın sağlık kuruluşuna götürmeye,

b\) Şehirlerarası akaryakıt istasyonlarında, sahipleri veya işletenleri,
belirlenen standartlara uygun ilk yardım malzemesini her an
kullanılabilir durumda bulundurmaya,

c)Tamirhane, servis istasyonu, garaj sahip ve sorumluları;
tesislerine,ölüm veya yaralanma ile sonuçlanan bir kaza geçirmiş olduğu
belli olan veya üzerinde suç belirtisi bulunan bir araç gelince
gecikmeksizin zabıtaya haber vermeye ve bunları bir deftere işlemeye,

Zorunludurlar.

**(Değişik: 21/5/1997 - 4262/4 md.)** Bu madde hükümlerine uymayanlar 3
600 000 lira para cezası ile cezalandırılırlar.

*Trafik kazalarına el koyma ve bilirkişilik:*

**Madde 83 –** Trafik kazalarına;

a\) Adli yönden gereği yapılmak üzere mahalli genel zabıtaca,

b\) Kazanın oluş nedenlerini,iz ve delillerini belirleyerek trafik kaza
tespit tutanağı düzenlemek üzere de trafik zabıtasınca el konulur.

Trafik zabıtasının görevli olmadığı veya bulunmadığı karayollarında
meydana gelen kazalarda trafik kaza tespit tutanağı mahalli genel
zabıtaca düzenlenir ve bir örneği o yerin trafik zabıtasına gönderilir.

Karayollarında meydana gelen ve yalnız maddi hasarla sonuçlanan trafik
kazalarında tarafların anlaşması halinde ve fiil başka bir suç
oluşturmuyorsa adli kovuşturma yapılmaz ve Türk Ceza Kanununun 565 inci
maddesi hükmü uygulanmaz.

Trafik kazalarında yolun trafiğe kapandığı hallerde; trafik zabıtası
veya genel zabıta; iz ve delilleri kaybolmayacak şekilde işaretledikten
ve gerekli işlemleri yaptıktan sonra, karayolunu trafiğe açmaya
yetkilidir.

6082

Karayolunun trafiğe kapanmasına ölümlü ve hayati tehlike yaratan
yaralanmalı kazalar neden olmuş ve bu kaza can, mal ve trafik
güvenliğini etkiliyor ve başka bir yoldan geçiş verilemiyorsa Cumhuriyet
savcısının gecikeceğinin anlaşılması halinde, gerekli işaretlemeler
yapılıp araç ve ölüler kenara alınarak durum bir tutanakla tespit
edildikten sonra yol trafiğe açılır.

Trafik zabıtası, usul kanunlarına göre görevlendirilirse, trafik
kazalarında bilirkişilik yapar.

Trafik kazaları, kaza tahkik memurluğu, bilirkişilik ve bunlarda
aranacak şartlar ile diğer esaslar yönetmelikte gösterilir.

*Trafik kazalarında sürücü kusurlarının tespiti ve asli kusur sayılan
haller:*

**Madde 84 –** Araç sürücüleri trafik kazalarında;

a\) Kırmızı ışıklı trafik işaretinde veya yetkili memurun dur işaretinde
geçme,

b\) Taşıt giremez trafik işareti bulunan karayoluna veya bölünmüş
karayolunda karşı yönden gelen trafiğin kullandığı şerit, rampa ve
bağlantı yollarına girme,

c\) İkiden fazla şeritli taşıt yollarında, karşı yönden gelen trafiğin
kullandığı şerit veya yol bölümüne girme,

d\) Arkadan çarpma,

e\) Geçme yasağı olan yerlerde geçme,

f\) Doğrultu değiştirme manevralarını yanlış yapma,

g\) Şeride tecavüz etme,

h\) Kavşaklarda geçiş önceliğine uymama,

i\) Kaplamanın dar olduğu yerlerde geçiş önceliğine uymama,

j\) Manevraları düzenleyen genel şartlara uymama,

k\) Yerleşim birimleri dışındaki karayolunun taşıt yolu üzerinde, zorunlu
haller dışında park etme veya duraklama ve her durumda gerekli
tedbirleri almama,

l\) Park için ayrılmış yerlerde veya taşıt yolu dışında kurallara uygun
olarak park edilmiş araçlara çarpma,

Hallerinde asli kusurlu sayılırlar.

Ancak, kazada bu hareketlerden herhangi biri,kazaya karışan araç
sürücülerinden birden fazlası tarafından yapılmış veya kaza bu
hareketler dışında kurallarla, yasaklamalara, kısıtlamalara ve
talimatlara uyulmaması nedenlerinden doğmuşsa,karayolunu kullananlar
için kusur oranı yönetmelikte belirtilen esaslara göre tespit edilir.

SEKİZİNCİ KISIM

*Hukuki Sorumluluk ve Sigorta*

BİRİNCİ BÖLÜM ^(1)^

*İşletenin Hukuki Sorumluluğu*

*İşleten ve araç işleticisinin bağlı olduğu teşebbüs sahibinin hukuki
sorumluluğu ^(1)^*

**Madde 85 – (Değişik birinci fıkra: 17/10/1996 - 4199/28 md.)** Bir
motorlu aracın işletilmesi bir kimsenin ölümüne veya yaralanmasına yahut
bir şeyin zarara uğramasına sebep olursa, motorlu aracın bir teşebbüsün
unvanı veya işletme adı altında veya bu teşebbüs tarafından kesilen
biletle işletilmesi halinde, motorlu aracın işleteni ve bağlı olduğu
teşebbüsün sahibi, doğan zarardan müştereken ve müteselsilen sorumlu
olurlar.

——————————

*(1) Sekizinci Kısım Birinci Bölüm başlığı ile 85 inci maddenin madde
başlığı 17/10/1996 tarih ve 4199 sayılı Kanunun 28 inci maddesiyle
değiştirilmiş ve metne işlenmiştir.*

6083

**(Ek: 17/10/1996 - 4199/28 md.)** Motorlu araç ölüme veya yaralanmaya
sebebiyet vermiş ise, kazaya karışan aracın başkalarına devir ve temliki
veya üzerinde bir hak tesisini önlemek amacıyla olaya el koyan
Cumhuriyet Savcılıklarınca, aracın tescilli olduğu tescil kuruluşuna
trafik kaydı üzerine şerh düşülmesi için talimat verilir. Kaza anı ile
Cumhuriyet Savcılığınca trafik kaydı üzerine şerh düşülmesi arasında
geçen süreler içinde kötü niyetle yapılan araç tescilleri hükümsüz
sayılır. Şerhin konulduğu tarihten itibaren bir ay içerisinde, şerhin
kaldırıldığına veya devamına ilişkin mahkeme kararı ibraz edilmediği
takdirde bu şerh hükümsüz sayılır.

İşletilme halinde olmayan bir motorlu aracın sebep olduğu trafik
kazasından dolayı işletenin sorumlu tutulabilmesi için, zarar görenin,
kazanın oluşumunda işleten veya eylemlerinden sorumlu tutulduğu kişilere
ilişkin bir kusurun varlığını veya araçtaki bozukluğun kazaya sebep
olduğunu ispat etmesi gerekir.

**(Değişik: 17/10/1996 - 4199/28 md.)** İşleten ve araç işleticisi
teşebbüs sahibi, hakimin takdirine göre kendi aracının katıldığı bir
kazadan sonra yapılan yardım çalışmalarından dolayı yardım edenin maruz
kaldığı zarardan da sorumlu tutulabilir. Ancak, bu durumda işletici
teşebbüs sahibinin sorumlu kılınabilmesi için kazadan kendisinin sorumlu
olması veya yardımın doğrudan doğruya kendisine veya araçta bulunanlara
yahut kazaya taraf olan üçüncü kişilere yapılması gerekir.

**(Değişik: 17/10/1996 - 4199/28 md.)** İşleten ve araç işleticisi
teşebbüsün sahibi, aracın sürücüsünün veya aracın kullanılmasına katılan
yardımcı kişilerin kusurundan kendi kusuru gibi sorumludur.

*İşletenin veya araç işleticisinin bağlı olduğu teşebbüs sahibinin,
sorumluluktan kurtulması veya sorumluluğun azaltılması: ^(1)^*

**Madde 86 – (Değişik: 17/10/1996 - 4199/29 md.)**

İşleten veya araç işleticisinin bağlı olduğu teşebbüs sahibi, kendisinin
veya eylemlerinden sorumlu tutulduğu kişilerin kusuru bulunmaksızın ve
araçtaki bir bozukluk kazayı etkilemiş olmaksızın, kazanın bir mücbir
sebepten veya zarar görenin veya bir üçüncü kişinin ağır kusurundan
ileri geldiğini ispat ederse sorumluluktan kurtulur.

Sorumluluktan kurtulamayan işleten veya araç işleticisinin bağlı olduğu
teşebbüs sahibi, kazanın oluşunda zarar görenin kusurunun bulunduğunu
ispat ederse, hakim, durum ve şartlara göre tazminat miktarını
indirebilir.

*Genel hükümlerin uygulanması:*

**Madde 87 – (Değişik: 17/10/1996 - 4199/30 md.)**

Yaralanan veya ölen kişi, hatır için karşılıksız taşınmakta ise veya
motorlu araç, yaralanan veya ölen kişiye hatır için karşılıksız verilmiş
bulunuyorsa, işletenin veya araç işleticisinin bağlı olduğu teşebbüs
sahibinin sorumluluğu ve motorlu aracın maliki ile işleteni arasındaki
ilişkide araca gelen zararlardan dolayı sorumluluk, genel hükümlere
tabidir.

Zarar görenin beraberinde bulunan bagaj ve benzeri eşya dışında araçta
taşınan eşyanın uğradığı zararlardan dolayı işletenin veya araç
işleticisinin bağlı olduğu teşebbüs sahibinin sorumluluğu da genel
hükümlere tabidir.

——————————

*(1) Bu madde başlıkları, 17/10/1996 tarih ve 4199 sayılı Kanunla
değiştirilmiş ve metne işlenmiştir.*

6084

*Zarar verenlerin birden fazla olması:*

**Madde 88 –** Bir motorlu aracın katıldığı bir kazada, bir üçüncü
kişinin uğradığı zarardan dolayı, birden fazla kişi tazminatla yükümlü
bulunuyorsa, bunlar müteselsil olarak sorumlu tutulur.

**(Değişik: 17/10/1996 - 4199/31 md.)** Birden fazla kişinin sorumlu
olduğu durumlarda, bunlar arasındaki ilişki bakımından zarar, olayın
bütün şartları değerlendirilerek paylaştırılır. Özel durumlar ve
özellikle araçların işletme tehlikeleri, zararın iç ilişkide başka türlü
paylaştırılmasını haklı göstermedikçe, işletenler ve araç işleticisinin
bağlı olduğu teşebbüs sahipleri kusurları oranında zarara katlanırlar.

*İşletenler veya araç işleticisinin bağlı olduğu teşebbüs sahipleri
arasında zararın tazmini:^(1)^*

**Madde 89 – (Değişik: 17/10/1996 - 4199/32 md.)**

Birden çok motorlu aracın katıldığı bir kazada işletenlerden biri
bedensel bir zarara uğrarsa, özel durumlar ve özellikle işletme
tehlikeleri başka türlü paylaştırmayı haklı göstermedikçe, kazaya
katılan araçların işletenleri ve araç işleticisinin bağlı olduğu
teşebbüs sahipleri kendilerine düşen kusur oranında, zararı gidermekle
yükümlüdürler.

İşletenlerden ve araç işleticisinin bağlı olduğu teşebbüs sahiplerinden
birine ait bir şeyin zarara uğraması halinde, zarar gören, ancak zarar
veren işletenin veya araç işleticisinin bağlı olduğu teşebbüs sahibinin
veya eylemlerinden sorumlu tutulduğu kimsenin kusuru veya geçici olarak
temyiz gücünü kaybetmesi veya zarar verene ait araçtaki bir bozukluk
yüzünden zararın vuku bulduğunu ispat etmesi halinde zarar veren işleten
veya işleticinin bağlı olduğu teşebbüs sahibi tazminatla yükümlü
tutulur.

Tazminatla yükümlü olan işletenler veya işleticinin bağlı olduğu
teşebbüs sahipleri zarar gören işletene veya işleticinin bağlı olduğu
teşebbüs sahibine karşı müteselsilen sorumludurlar.

*Maddi ve manevi tazminat:*

**Madde 90 – (Değişik:14/4/2016-6704/3 md.)**

Zorunlu mali sorumluluk sigortası kapsamındaki tazminatlar bu Kanun ve
bu Kanun çerçevesinde hazırlanan genel şartlarda öngörülen usul ve
esaslara tabidir. Söz konusu tazminatlar ve manevi tazminata ilişkin
olarak bu Kanun ve genel şartlarda düzenlenmeyen hususlar hakkında
11/1/2011 tarihli ve 6098 sayılı Türk Borçlar Kanununun haksız fiillere
ilişkin hükümleri uygulanır.

İKİNCİ BÖLÜM

*Sigorta*

*Mali sorumluluk sigortası yaptırma zorunluluğu:*

**Madde 91 – (Değişik: 17/10/1996 - 4149/33 md.)**

İşletenlerin, bu Kanunun 85 inci maddesinin birinci fıkrasına göre olan
sorumluluklarının karşılanmasını sağlamak üzere mali sorumluluk
sigortası yaptırmaları zorunludur.

Zorunlu mali sorumluluk sigortasına ilişkin primler peşin ödenir. Ancak,
Hazine Müsteşarlığının bağlı bulunduğu Bakanlık primlerin taksitler
halinde tahsil edilmesine ilişkin düzenleme yapmaya yetkilidir.

——————————

*(1) Bu madde başlıkları, 17/10/1996 tarih ve 4199 sayılı Kanunla
değiştirilmiş ve metne işlenmiştir.*

6084-1

**(Değişik üçüncü fıkra: 14/7/2004-5217/12 md.)** Sigorta yaptıranların,
sigorta şirketlerine ödeyecekleri sigorta priminin % 5'i oranındaki
tutar, sigorta şirketi tarafından tahsil edildiği ayı takip eden ayın en
geç 20'sine kadar İçişleri Bakanlığı Merkez Saymanlığı hesabına
yatırılır. Yatırılan bu tutarlar bütçeye gelir kaydedilir.

**(Mülga dördüncü fıkra: 13/2/2011-6111/58 md.)**

Geçerli teminat tutarları üzerinden zorunlu mali sorumluluk sigortası
bulunmayan araçlar trafikten men edilir.

**(Değişik altıncı fıkra: 13/2/2011-6111/58 md.)** Yabancı plakalı
taşıtların Hazine Müsteşarlığının bağlı olduğu Bakanlıkça belirlenecek
usul ve esaslara göre Türkiye'de geçerli sigortaları yoksa bunlar için
zorunlu mali sorumluluk sigortası Türkiye sınırlarına girişleri
sırasında yapılır.

**(Ek yedinci fıkra : 2/12/2004-5265/1 md.)** Milletlerarası hukukun
meşru saydığı hallerde, ortak savunma veya barış harekâtı çerçevesinde
Türkiye’de harekât, eğitim veya tatbikat maksadıyla bulunmasına izin
verilen yabancı silâhlı kuvvetlerin neden olabileceği hasar ve
zararların tazmini konularının özel bir anlaşmayla düzenlendiği
hallerde, bu kapsamda Türkiye’ye girecek yabancı askerî araçlar
bakımından bu madde hükmü uygulanmaz.

**(Değişik: 21/5/1997 - 4262/4 md.)** Bu madde hükmüne uymayanlar 1 800
000 lira para cezası ile cezalandırılırlar.

*Zorunlu mali sorumluluk sigortası dışında kalan hususlar:*

**Madde 92 –** Aşağıdaki hususlar, zorunlu mali sorumluluk sigortası
kapsamı dışındadırlar.

a\) İşletenin; bu Kanun uyarınca eylemlerinden sorumlu tutulduğu kişilere
karşı yöneltebileceği talepler,

b\) İşletenin; eşinin, usul ve füruunun, kendisine evlat edinme ilişkisi
ile bağlı olanların ve birlikte yaşadığı kardeşlerinin mallarına gelen
zararlar nedeniyle ileri sürebilecekleri talepler,

c\) İşletenin; bu Kanun uyarınca sorumlu tutulmadığı şeye gelen zararlara
ilişkin talepler,

d\) Bu Kanunun 105 inci maddesinin üçüncü fıkrasına göre zorunlu mali
sorumluluk sigortasının teminatı altında yapılacak motorlu araç
yarışlarındaki veya yarış denemelerindeki kazalardan doğan talepler,

e\) Motorlu araçta taşınan eşyanın uğrayacağı zararlar,

f\) Manevi tazminata ilişkin talepler.

g\) **(Ek: 14/4/2016-6704/4 md.)** Hak sahibinin kendi kusuruna denk
gelen tazminat talepleri,

h\) **(Ek: 14/4/2016-6704/4 md.)** İlgililerin, sigortalının sorumluluk
riski kapsamında olmayan tazminat talepleri,

i\) **(Ek: 14/4/2016-6704/4 md.)** Bu Kanun çerçevesinde hazırlanan
zorunlu mali sorumluluk sigortası genel şartları ve ekleri ile
tanımlanan teminat içeriği dışında kalan talepler.

6085

*En az sigorta tutarları:*

**Madde 93 – (Değişik: 17/10/1996 - 4199/34 md.)**

Zorunlu mali sorumluluk sigortası genel şartları, teminat tutarları ile
tarife ve talimatları Hazine Müsteşarlığının bağlı bulunduğu Bakanlıkça
tespit edilir ve Resmi Gazetede yayımlanır.

Tarife ve talimatların tespitinde; araç türleri; coğrafi bölge; sigorta
süresi içinde herhangi bir hasar ödemesine neden olmayan işletenlerin
primlerinin indirilmesi yoluyla ödüllendirilmesi, hasar ödemesine neden
olan işletenlerin primlerinin yükseltilmesi yoluyla cezalandırılması ve
gerekli görülen diğer hususlar dikkate alınır.

*Sigorta sözleşmesinin verilmesi ve işletenin değişmesi halinde
yapılacak işlemler*

**Madde 94 – (Birinci fıkra mülga: 25/6/1988 - KHK - 330/5 md.; Aynen
kabul; 31/10/1990 - 3672/4 md.)**

**(Değişik : 25/6/1988 - KHK - 330/5 md.; Aynen kabul:31/10/1990 -
3672/4 md.)** Sigortalı aracı işletenlerin değişmesi halinde, devreden
kişi 15 gün içinde sigortacıya durumu bildirmek zorundadır.

Sigortacı sigorta sözleşmesini durumun kendisine tebliği tarihinden
itibaren onbeş gün içinde feshedebilir.

Sigorta fesih tarihinden onbeş gün sonrasına kadar geçerlidir.

**(Beşinci fıkra mülga: 25/6/1988 - KHK -330/5 md.; Aynen kabul:
31/10/1990 - 3672/4 md.)**

**(Değişik: 21/5/1997 - 4262/4 md.)** Bu madde hükmüne uymayanlar 1 800
000 lira para cezası ile cezalandırılırlar.

*Tazminatın azaltılması veya kaldırılması sonucunu doğuran haller:*

**Madde 95 –** Sigorta sözleşmesinden veya sigorta sözleşmesine ilişkin
kanun hükümlerinden doğan ve tazminat yükümlülüğünün kaldırılması veya
miktarının azaltılması sonucunu doğuran haller zarar görene karşı ileri
sürülemez.

Ödemede bulunan sigortacı, sigorta sözleşmesine ve bu sözleşmeye ilişkin
kanun hükümlerine göre, tazminatın kaldırılmasını veya azaltılmasını
sağlayabileceği oranda sigorta ettirene başvurabilir.

*Zarar görenlerin çokluğu:*

**Madde 96 –** Zarar görenlerin tazminat alacakları, sigorta
sözleşmesinde öngörülen sigorta tutarından fazla ise zarar görenlerden
her birinin sigortacıya karşı yöneltebileceği tazminat talebi, sigorta
tutarının tazminat alacakları toplamına olan oranına göre indirime tabi
tutulur.

Başka tazminat taleplerinin bulunduğunu bilmeksizin zarar görenlerin
birine veya birkaçına kendilerine düşecek olandan daha fazla ödemede
bulunan iyiniyetli sigortacı, yaptığı ödeme çerçevesinde, diğer zarar
görenlere karşı da borcundan kurtulmuş sayılır.

*Doğrudan doğruya talep ve dava hakkı:*

**Madde 97 – (Değişik: 14/4/2016-6704/5 md.)**

Zarar görenin, zorunlu mali sorumluluk sigortasında öngörülen sınırlar
içinde dava yoluna gitmeden önce ilgili sigorta kuruluşuna yazılı
başvuruda bulunması gerekir. Sigorta kuruluşunun başvuru tarihinden
itibaren en geç 15 gün içinde başvuruyu yazılı olarak cevaplamaması veya
verilen cevabın talebi karşılamadığına ilişkin uyuşmazlık olması
hâlinde, zarar gören dava açabilir veya 5684 sayılı Kanun çerçevesinde
tahkime başvurabilir.

6086

*Sağlık hizmet bedellerinin ödenmesi: ^(1)^*

**Madde 98 – (Değişik: 13/2/2011-6111/59 md.)**

Trafik kazaları sebebiyle üniversitelere bağlı hastaneler ve diğer bütün
resmî ve özel sağlık kurum ve kuruluşlarının sundukları sağlık hizmet
bedelleri, kazazedenin sosyal güvencesi olup olmadığına bakılmaksızın
genel sağlık sigortalısı sayılanlar için belirlenen sağlık hizmeti geri
ödeme usul ve esasları çerçevesinde Sosyal Güvenlik Kurumu tarafından
karşılanır. **(Ek cümle: 4/4/2015-6645/60 md.)** Ancak, Sosyal Güvenlik
Kurumu, bu kapsama girenler yönünden genel sağlık sigortalısı sayılanlar
için belirlenen sağlık hizmetlerine ilave sağlık hizmetlerini belirler,
protez ve ortezler için farklı birim fiyatı tespit eder. Bu sağlık
hizmetleri sağlık uygulama tebliğindeki istisnai sağlık hizmetleri
kapsamına dâhil edilmez. ^(2)^

Trafik kazalarına sağlık teminatı sağlayan zorunlu sigortalarda; sigorta
şirketlerince yazılan primlerin ve Güvence Hesabınca tahsil edilen katkı
paylarının % 15’ini aşmamak üzere, münhasıran bu teminatın karşılığı
olarak Hazine Müsteşarlığınca sigortacılık ilkeleri çerçevesinde maktu
veya nispi olarak belirlenen tutarın tamamı sigorta şirketleri ve
3/6/2007 tarihli ve 5684 sayılı Sigortacılık Kanununun 14 üncü
maddesinde düzenlenen durumlar için Güvence Hesabı tarafından Sosyal
Güvenlik Kurumuna aktarılır. Söz konusu tutar, ilgili sigorta şirketleri
için sigortacılık ilkelerine göre ayrı ayrı belirlenebilir. Aktarım ile
sigorta şirketlerinin ve Güvence Hesabının bu teminat kapsamındaki
yükümlülükleri sona erer. Hazine Müsteşarlığının bağlı bulunduğu
Bakanlığın teklifi üzerine Bakanlar Kurulu söz konusu tutarı % 50’sine
kadar artırmaya veya azaltmaya yetkilidir.

Bu madde çerçevesinde sigorta şirketleri ve Güvence Hesabı tarafından
ödenecek meblağın süresinde ödenmemesi halinde 31/5/2006 tarihli ve 5510
sayılı Kanunun 89 uncu maddesinin ikinci fıkrası uygulanır.

Sigorta şirketleri ve Güvence Hesabından Sosyal Güvenlik Kurumuna
aktarılacak meblağın belirlenmesi ve ödenmesi ile sağlık hizmetleri için
teminat sağlanan sigortaların tespiti ve bu maddenin uygulanmasına
ilişkin diğer usul ve esaslar Sağlık Bakanlığı ve Sosyal Güvenlik
Kurumunun görüşü alınarak Hazine Müsteşarlığınca belirlenir. Trafik
kazası sebebiyle Sağlık Bakanlığına bağlı sağlık kurumlarınca
gerçekleştirilen tedavi giderleri bakımından,  Sosyal  Güvenlik   Kurumu
tarafından  Sağlık  Bakanlığına yapılacak  ödemeye ilişkin usul ve
esaslar Sosyal Güvenlik Kurumu ve Sağlık Bakanlığı tarafından ayrıca
belirlenir.

*Tazminat ve giderlerin ödenmesi:*

**Madde 99 –** Sigortacılar, hak sahibinin zorunlu mali sorumluluk
sigortası genel şartlarıyla belirlenen belgeleri, sigortacının merkez
veya kuruluşlarından birine ilettiği tarihten itibaren sekiz iş günü
içinde zorunlu mali sorumluluk sigortası sınırları içinde kalan
miktarları hak sahibine ödemek zorundadırlar. ^(3)^

Ödemeyi yapan sigortacı,ödenen miktarın sorumluluk oranlarında
paylaşılmasını diğer sigortacılardan yazılı olarak talep eder. Diğer
sigortacılar talep tarihinden itibaren sekiz iş günü içinde kendilerine
düşen miktarı talepte bulunana öder.

**(Değişik: 21/5/1997 - 4262/4 md.)** Bu madde hükmüne uymayan
sigortacılar, 108 000 000 lira hafif para cezası ile cezalandırılırlar.

–––––––––––––

*(1) Bu madde başlığı “Tedavi giderlerinin ödenmesi:” iken, 13/2/2011
tarihli ve 6111 sayılı Kanunun 59 uncu maddesiyle metne işlendiği
şekilde değiştirilmiştir.*

*(2) 4/4/2015 tarihli ve 6645 sayılı Kanunun 60 ıncı maddesiyle, bu
fıkraya “kazazedenin sosyal güvencesi olup olmadığına bakılmaksızın”
ibaresinden sonra gelmek üzere “genel sağlık sigortalısı sayılanlar için
belirlenen sağlık hizmeti geri ödeme usul ve esasları çerçevesinde”
ibaresi eklenmiştir.*

*(3) 14/4/2016 tarihli ve 6704 sayılı Kanunun 6 ncı maddesiyle, bu
fıkrada yer alan “kaza veya zarara ilişkin tespit tutanağını veya
bilirkişi raporunu” ibaresi “zorunlu mali sorumluluk sigortası genel
şartlarıyla belirlenen belgeleri” şeklinde değiştirilmiştir.*

6087/6088-1

*İhtiyari mali sorumluluk sigortasına uygulanacak hükümler:*

**Madde 100 –** Bu Kanunun sorumluluğun kaldırılması veya tazminatın
azaltılmasına ilişkin 95 inci maddesi, doğrudan doğruya talep ve dava
hakkına ilişkin 97 nci maddesi ve zamanaşımına ilişkin 109 uncu maddesi
ihtiyari mali sorumluluk sigortasında da uygulanır.

*Sigorta sözleşmesi yapmaya yetkili sigorta şirketleri ve sigorta yapma
zorunluluğu:*

**Madde 101 –** Bu Kanunda öngörülen zorunlu mali sorumluluk sigortası
Türkiye'de kaza sigortası dalında çalışmaya yetkili olan sigorta
şirketleri tarafından yapılır. Bu sigorta şirketleri zorunlu mali
sorumluluk sigortasını yapmakla yükümlüdürler.

**(Değişik : 21/5/1997 - 4262/4 md.)** Bu madde hükmüne uymayan sigorta
şirketleri, 108 000 000 lira hafif para cezası ile cezalandırılırlar.

ÜÇÜNCÜ BÖLÜM

*Özel Durumlar*

*Motorlu araç römorkları:*

**Madde 102 –** Bir römorkun veya yarı römorkun veya çekilen bir aracın
sebep olduğu zarardan dolayı, çekicinin işleteni, motorlu aracı
işletenin sorumlulu-ğuna ilişkin hükümlere göre sorumlu tutulur. Çekilen
araçla ilgili olarak sorumluluk genel hükümlere tabidir.

Çekicinin sorumluluk sigortası, çekiciyi işletenin, römorkun sebep
olduğu zarardan dolayı sorumluluğunu da kapsar.

İnsan taşımada kullanılan römorklar, römork için ek bir sorumluluk
sigortası yaptırılarak tüm katarın en az zorunlu mali sorumluluk
sigortası tutarlarının kapsamına girmesi sağlanmadıkça, trafiğe
çıkarılamaz.

*Motorsuz taşıtlar ve motorlu bisiklet:*

**Madde 103 –** Motorsuz taşıtlar ile motorlu bisiklet sürücülerinin
hukuki sorumluluğu genel hükümlere tabidir.

*Motorlu araçlarla ilgili mesleki faaliyette bulunanlar:*

**Madde 104 –** Motorlu araçlarla ilgili mesleki faaliyette bulunan
teşebbüslerin sahibi, gözetim, onarım, bakım, alım - satım, araçta
değişiklik yapılması amacı ile veya benzeri bir amaçla kendisine
bırakılan bir motorlu aracın sebep olduğu zararlardan dolayı; işleten
gibi sorumlu tutulur. Aracın işleteni ve araç için zorunlu mali
sorumluluk sigortası yapan sigortacısı bu zararlardan sorumlu değildir.

**(Değişik: 17/10/1996 - 4199/35 md.)** Yukarıda yazılı teşebbüs
sahipleri kendilerine bırakılan motorlu araçların tümünü kapsamak üzere
esasları Hazine Müsteşarlığının bağlı bulunduğu Bakanlıkça tespit
edilecek bir zorunlu mali sorumluluk sigortası yaptırmaya ve
denetimlerde bu sigortanın yapıldığını belgelemeye mecburdurlar.

İşletenin sorumluluk sigortasına ilişkin hükümler, burada da uygulanır.

Motorlu araçları mesleki veya ticari amaçlar için elinde bulunduran
teşebbüs sahipleri bu araçların yönetmelikte gösterilecek biçimde bir
defterini tutmakla yükümlüdürler.

**(Değişik : 21/5/1997 - 4262/4 md.)** Bu madde hükümlerine uymayan
teşebbüs sahipleri, 108 000 000 lira hafif para cezası ile
cezalandırılırlar.

**(Ek : 17/10/1996 - 4199/35 md.)** İkinci fıkrada sözü edilen sigortayı
yaptırmayan teşebbüs sahiplerinin bu işyerleri, mahallin en büyük mülki
amirince 15 güne kadar faaliyetten men edilir.

6088-2

*Yarışlar:*

**Madde 105 –** Yarış düzenleyicileri, yarışa katılanların veya onlara
eşlik edenlerin araçları ile gösteride kullanılan diğer araçların sebep
olacakları zararlardan dolayı motorlu araç işleteninin sorumluluğuna
ilişkin hükümler uyarınca sorumludurlar.

Yarışçıların veya onlarla birlikte araçta bulunanların uğrayacakları
zararlarla, gösteride kullanılan araçların uğradıkları zararlardan
dolayı sorumluluk genel hükümlere tabidir.

Yarış düzenleyicilerinin, yarışa katılanların ve yardımcı kişilerin
yarış esnasında üçüncü kişilere karşı olan sorumluluklarını karşılamak
üzere bir sorumluluk sigortası yaptırmaları zorunludur. Bu gibi
yarışlara izin vermeye yetkili olan makamın talebi üzerine Ticaret
Bakanlığı durum ve şartlara göre en az sigorta tutarlarını belirlemekle
görevlidir. Motorlu araçlar için yapılacak sigortalarda en az sigorta
tutarları zorunlu mali sorumluluk sigortasındaki tutarlardan az olamaz.
Bu Kanunun zarar görenin doğrudan doğruya sigortacıyı dava edebilmesine
ilişkin 97 nci maddesi hükümleri ile zarar görenlerin birden çok olması
haline ilişkin 96 ncı maddesi hükümleri burada da uygulanır.

Yetkili makamdan izin alınmaksızın düzenlenen bir yarışta vukubulan
zararlar, zarara sebep olan motorlu aracın sorumluluk sigortacısı
tarafından karşılanır. Böyle bir durumda, sigortacı, yarış için özel bir
sigortanın yapılmamış olduğunu bilen veya gerekli özenin gösterilmesi
halinde bilebilecek olan işleten veya işletenlere rücu edebilir.

**(Değişik : 4/7/1988 - KHK - 336/1 md.; Aynen kabul: 7/2/1990 - 3612/59
md.)** Bu madde hükümleri ortalama hızı saatte en az elli kilometrenin
üstünde olan veya ulaşılacak hıza göre değerlendirme yapılması öngörülen
motorlu araç veya bisiklet sporu gösterilerinde uygulanır. Bu hükümler,
yarış güzergahının diğer trafiğe kapatılması halinde de geçerlidir.
İçişleri Bakanlığı bu madde hükümlerinin, başka yarışlar bakımından da
uygulanmasına karar verebilir.

*Devlete ve Kamu Kuruluşlarına Ait Araçlar*

**Madde 106 - (Değişik: 25/6/1988 - KHK - 330/7 md.; Aynen kabul:
31/10/1990 - 3672/6 md.)**

Genel bütçeye dahil dairelerle katma bütçeli idarelere,il özel
idarelerine ve belediyelere, kamu iktisadi teşebbüslerine ve kamu
kuruluşlarına ait motorlu araçların sebep oldukları zararlardan dolayı,
bu Kanunun işletenin hukuki sorumluluğuna ilişkin hükümleri uygulanır.
Bu kuruluşlar, 85 inci maddenin birinci fıkrasına göre olan
sorumluluklarının karşılanmasını sağlamak üzere 101 inci maddedeki
şartları haiz milli sigorta şirketlerine mali sorumluluk sigortası
yaptırmakla yükümlüdürler.

*Çalınan veya gasbedilen araçlarda sorumluluk:*

**Madde 107 –** Bir motorlu aracı çalan veya gasbeden kimse işleten gibi
sorumlu tutulur. Aracın çalınmış veya gasbedilmiş olduğunu bilen veya
gereken özen gösterildiği takdirde öğrenebilecek durumda olan aracın
sürücüsü de onunla birlikte müteselsilen sorumludur. İşleten, kendisinin
veya eylemlerinden sorumlu olduğu kişilerden birinin, aracın
çalınmasında veya gasbedilmesinde kusurlu olmadığını ispat ederse,
sorumlu tutulamaz. İşleten, sorumlu olduğu durumlarda diğer sorumlulara
rücu edebilir.

Aracın çalındığını veya gasbedildiğini bilerek binen yolculara karşı
sorumluluk, genel hükümlere tabidir.

(**Mülga üçüncü fıkra : 3/6/2007-5684/45 md.)**

*Karayolu Trafik Garanti Sigortası Hesabı*

**Madde 108 – (Değişik: 17/10/1996 - 4199/36 md.** ;**Mülga:
3/6/2007-5684/45 md.)**

6089

BEŞİNCİ BÖLÜM

*Ortak Hükümler*

*Zamanaşımı:*

**Madde 109 –** Motorlu araç kazalarından doğan maddi zararların
tazminine ilişkin talepler, zarar görenin, zararı ve tazminat
yükümlüsünü öğrendiği tarihten başlayarak iki yıl ve herhalde, kaza
gününden başlayarak on yıl içinde zamanaşımına uğrar.

Dava, cezayı gerektiren bir fiilden doğar ve ceza kanunu bu fiil için
daha uzun bir zaman aşımı süresi öngörmüş bulunursa, bu süre, maddi
tazminat talepleri için de geçerlidir.

Zamanaşımı, tazminat yükümlüsüne karşı kesilirse, sigortacıya karşı da
kesilmiş olur. Sigortacı bakımından kesilen zamanaşımı, tazminat
yükümlüsü bakımından da kesilmiş sayılır.

Motorlu araç kazalarında tazminat yükümlülerinin birbirlerine karşı rücu
hakları, kendi yükümlülüklerini tam olarak yerine getirdikleri ve rücu
edilecek kimseyi öğrendikleri günden başlayarak iki yılda zamanaşımına
uğrar.

Diğer hususlarda, genel hükümler uygulanır.

*Görevli ve Yetkili Mahkeme: ^(1)^*

**Madde 110 – (Değişik: 11/1/2011-6099/14 md.)**

İşleteni veya sahibi Devlet ve diğer kamu kuruluşları olan araçların
sebebiyet verdiği zararlara ilişkin olanları dâhil, bu Kanundan doğan
sorumluluk davaları, adli yargıda görülür. Zarar görenin kamu görevlisi
olması, bu fıkra hükmünün uygulanmasını önlemez. Hemzemin geçitte
meydana gelen tren-trafik kazalarında da bu Kanun hükümleri uygulanır.

Motorlu araç kazalarından dolayı hukuki sorumluluğa ilişkin davalar,
sigortacının merkez veya şubesinin veya sigorta sözleşmesini yapan
acentenin bulunduğu yer mahkemelerinden birinde açılabileceği gibi
kazanın vuku bulduğu yer mahkemesinde de açılabilir.

*Sorumluluğa ilişkin anlaşmalar:*

**Madde 111 –** Bu Kanunla öngörülen hukuki sorumluluğu kaldıran veya
daraltan anlaşmalar geçersizdir.

Tazminat miktarlarına ilişkin olup da,yetersiz veya fahiş olduğu açıkça
belli olan anlaşmalar veya uzlaşmalar yapıldıkları tarihten başlayarak
iki yıl içinde iptal edilebilir.

DOKUZUNCU KISIM

*Adli Kovuşturma ve Cezaların Uygulanması*

BİRİNCİ BÖLÜM

*Adli Kovuşturma*

*Sürücü belgelerinin geri alınmasında ve iptalinde yetki ^(2)^*

**Madde 112 – (Değişik: 12/7/2013-6495/20 md.)**

Bu Kanunun 6 ncı maddesinde sayılan görevlilerin ve trafik tescil
kuruluşlarının yetkilendirildiği hâller hariç olmak üzere, sürücü
belgelerinin geri alınmasına ve iptaline sulh ceza mahkemeleri karar
verir.

–––––––––––––––

*(1) Bu madde başlığı “Yetkili mahkeme:” iken, 11/1/2011 tarihli ve 6099
sayılı Kanunun 14 üncü maddesiyle metne işlendiği şekilde
değiştirilmiştir.*

*(2) Bu madde başlığı “Bu Kanundaki suçlarla ilgili davalara bakacak
mahkemeler ve yetkileri:” iken, 12/7/2013 tarihli ve 6495 sayılı Kanunun
20 nci maddesiyle metne işlendiği şekilde değiştirilmiştir.*

6090

Bu Kanunun 51 inci maddesinin ihlali ve 118 inci maddesinin ikinci ve
üçüncü fıkralarında yazılı “100 ceza puanını doldurmak” eylemi nedeniyle
sürücü belgelerinin geri alınmasına yine bu Kanunun 6 ncı maddesinde
sayılan görevliler yetkilidir.

Sürücü belgelerinin geçici olarak geri alınması veya iptaline dair
verilen kesinleşmiş mahkeme kararı örnekleri, sürücülerin sicillerine
işlenmek üzere mahkemelerce ilgili trafik birimlerine gönderilir.

Bu Kanuna göre görülen davalar, diğer kanunlara göre görülen davalarla
birleştirilemez.

Askeri araçları süren kişiler ile asker kişilerin bu Kanunda yazılı
suçlarla ilgili davalarına da bu mahkemelerde bakılır.

Askeri görev ve hizmetlerin yürütülmesi sırasında askeri araç
sürücülerinin asker kişilere karşı işledikleri trafik kazalarıyla ilgili
suçlarda 25/10/1963 tarihli ve 353 sayılı Askeri Mahkemeler Kuruluşu ve
Yargılama Usulü Kanunu hükümleri saklıdır.

*Duruşmasız olarak bakılacak davalar:*

**Madde 113 – (Mülga: 3/11/1988 - 3493/53 md.)**

İKİNCİ BÖLÜM

*Cezaların Uygulanması*

*Suç ve ceza tutanakları:*

**Madde 114 – (Değişik: 18/1/1985-KHK 245/13 md.; Değiştirilerek kabul:
28/3/1985-3176/13 md.)**

(**Değişik birinci fıkra : 3/5/2006 - 5495/3 md.)** Bu Kanunda yazılı
trafik suçlarını işleyenler hakkında yetki sınırları içinde Emniyet
Genel Müdürlüğü ve Jandarma Genel Komutanlığı personeli ile Ulaştırma
Bakanlığının ve Karayolları Genel Müdürlüğünün ilgili birimlerinin il ve
ilçe kuruluşlarında görevli ve yetkili kılınmış personelince tutanak
düzenlenir.

Birkaç trafik suçunun bir arada işlenmesi halinde her suç için ayrı ceza
uygulanır.

**(Değişik fıkra: 3/11/1988 - 3493/48 md.)** Yargı yetkisine giren
suçlarla ilgili tutanağın bir sureti ilgili mahkemeye 7 iş günü içinde
gönderilir.

**(Mülga dördüncü fıkra: 12/7/2013-6495/24 md.)**

**(Mülga beşinci fıkra: 12/7/2013-6495/24 md.)**

**(Mülga altıncı fıkra: 12/7/2013-6495/24 md.)**

**(Mülga yedi ve sekizinci fıkralar: 3/11/1988 - 3493/48 md.)**

Bu maddenin uygulanmasına ait usul ve esaslar yönetmelikle düzenlenir.

**(Ek fıkra: 3/7/2003-4916/32 md.)** Trafik para cezaları kredi kartı
ile de ödenebilir. Kredi kartı ile yapılan tahsilatın saymanlık
hesaplarına aktarılma süresi ile uygulamaya ilişkin usul ve esaslar
Maliye Bakanlığınca belirlenir.

6091

*Para cezalarının ödenme süresi:*

**Madde 115 – (Değişik: 3/11/1988 - 3493/49 md.)**

**(Değişik birinci fıkra: 16/7/2004 – 5228/46 md.)** Ödeme derhal
yapılmadığı takdirde para cezalarının, tutanağın tebliğ tarihinden
itibaren bir ay içinde ödenmesi gerekir. Bir ay içinde ödenmeyen cezalar
için her ay % 5 faiz uygulanır. Aylık faizin hesaplanmasında ay
kesirleri tam ay olarak dikkate alınır. Bu suretle bulunacak tutar
cezanın iki katını geçemez.

Süresinde ödenmeyen para cezaları için 6183 sayılı Amme Alacaklarının
Tahsil Usulü Hakkında Kanun Hükümleri uygulanır.

**(Mülga üçüncü fıkra: 12/7/2013-6495/21 md.)**

**(Mülga dördüncü fıkra: 12/7/2013-6495/21 md.)**

**(Ek fıkra: 12/7/2013-6495/21 md.)** Trafik idari para cezaları; Maliye
Bakanlığına bağlı muhasebe birimlerine, vergi dairelerine ve Maliye
Bakanlığı Gelir İdaresi Başkanlığınca yetkilendirilen banka ve PTT
aracılığıyla ödenebilir.

**(Ek fıkra: 12/7/2013-6495/21 md.)** Bu Kanunun 114 üncü maddesine göre
trafik idari para cezası karar tutanağı düzenlemeyle yetkilendirilen
personel tarafından trafik idari para cezası tahsilatı yapılamaz.

**(Ek fıkra: 12/7/2013-6495/21 md.)** Bu Kanunun 116 ncı maddesine göre
yabancı plakalı araçların plakasına uygulanan, ancak tebliğ edilememiş
olan trafik idari para cezalarının ödenmesi hâlinde trafik idari para
cezası karar tutanağının tebliğ tarihi olarak ödeme tarihi esas alınır.

**(Ek fıkra: 12/7/2013-6495/21 md.; (Değişik fıkra: 2/1/2017-KHK-680/59
md.)** Sürücüsünün Türk vatandaşı olup olmadığına bakılmaksızın yabancı
plakalı araçlara uygulanacak olan trafik idari para cezaları, tebligat
şartı aranmaksızın sürücüsü bilgilendirilmek suretiyle tahsil edilir.
Trafik cezaları tahsil edilmeden yabancı plakalı aracın ülkeyi terk
etmesine izin verilmez. Türk plakalı araç kullanan yabancı sürücülerin
trafik cezaları, cezanın yazıldığı araç sahibinden tahsil edilir. Bu
fıkra hükümlerinin uygulanmasına ilişkin usul ve esaslar Gümrük ve
Ticaret Bakanlığı, İçişleri Bakanlığı ve Maliye Bakanlığı ile Ulaştırma,
Denizcilik ve Haberleşme Bakanlığınca müştereken çıkarılan yönetmelikle
belirlenir. Uluslararası sözleşme hükümleri saklıdır.

*Tescil plakasına göre tutanak düzenlenmesi:*

**Madde 116 – (Değişik birinci fıkra: 25/6/1988 - KHK - 330/8 md.; Aynen
Kabul: 31/10/1990 - 3672/7 md.)** Trafiği tehlikeye düşürecek, engel
olacak şekilde veya yasaklanmış yerlerde park etmiş araçlara veya trafik
kural ve yasaklarına aykırı davranışları belirlenmiş bulunan,
karayolları ağırlık kontrol mahallerinde işaret, ışık, ses veya
görevlilerin ikazına rağmen tartı sistemine girmeden seyrine devam eden
ve sürücüsü tespit edilemeyen araçlara tescil plakalarına göre ceza veya
suç tutanağı düzenlenir.

Para cezasının ödenmesi gerektiği hallerde trafik kaydında araç sahibi
olarak görülen kişiye cezayı ödemesi için posta yoluyla tebligat
yapılır, bu şekilde tebliğ edilemeyen tutanaklar ilgili tahsil
dairesinin ilân asmaya mahsus yerinde liste halinde ilân edilir, ilân
tarihini takip eden otuzuncu gün tebligat yapılmış sayılır ve bu cezalar
114 ve 115 inci maddelerde belirtilen şekilde takip ve tahsil olunur.
^(1)^

**(Mülga üçüncü fıkra: 16/6/2009-5904/39 md.)**

**(Mülga dördüncü fıkra: 16/6/2009-5904/39 md.)**

**(Mülga beşinci fıkra: 16/6/2009-5904/39 md.)**

**(Son fıkra mülga: 3/11/1980 - 3493/53 md.)**

——————————

*(1) Bu fıkrada yer alan “ödemesi için tebligat yapılır
ve”ibaresi,16/7/2004 tarihli ve 5228 sayılı Kanunun 59 uncu maddesiyle
“ödemesi için posta yoluyla tebligat yapılır, bu şekilde tebliğ
edilemeyen tutanaklar ilgili tahsil dairesinin ilân asmaya mahsus
yerinde liste halinde ilân edilir, ilân tarihini takip eden otuzuncu gün
tebligat yapılmış sayılır ve”olarak değiştirilmiş ve metne işlenmiştir.*

6092

**Madde 117 – (Mülga: 18/1/1985 - KHK 245/16 md.;Aynen kabul:
28/3/1985-3176/16 md.)**

*Ceza puanı uygulaması, puanlama ve trafik kazası nedeniyle sürücü
belgelerinin geri alınması: ^(1)^*

**Madde 118 –** Bu Kanunun suç saydığı bir fiilden dolayı haklarında
ceza uygulanan sürücülere,aldıkları her ceza, için esasları yönetmelikte
belirlenen ceza puanları verilir.

**(Değişik : 17/10/1996 - 4199/37 md.)** Trafik suçunun işlendiği
tarihten geriye doğru bir yıl içinde toplam 100 ceza puanını dolduran
sürücülerin sürücü belgeleri 2 ay süre ile geri alınır ve eğitime tabi
tutulurlar.

**(Ek: 17/10/1996 - 4199/37 md.)** Aynı yıl içinde ikinci defa 100 puanı
dolduran sürücülerin sürücü belgeleri 4 ay süre ile geri alınarak
psiko-teknik değerlendirmeye ve psikiyatri uzmanının muayenesine tabi
tutulurlar. Muayene sonucunda sürücülük yapmasına engel hali
bulunmayanların belgeleri, süresi sonunda iade edilir.

**(Ek: 17/10/1996 - 4199/37 md.)** Bir yıl içinde üç defa 100 ceza
puanını dolduran sürücülerin sürücü belgeleri süresiz olarak iptal
edilir.

**(Ek: 17/10/1996 - 4199/37 md.)** Ölümle sonuçlanan trafik kazalarına
asli kusurlu olarak sebebiyet veren sürücülerin sürücü belgeleri ise 1
yıl süre ile geri alınır.

Ceza puanlarının tespit ve uygulanmasına ait usul ve esaslar
yönetmelikte gösterilir.

**(Değişik: 21/5/1997 - 4262/4 md.)** Bu madde ve diğer ilgili
maddelerdeki hükümlere göre sürücü belgeleri geri alınanlardan, geri
alma süresi içinde araç kullandığı tespit edilenler, bu Kanunun 36 ncı
maddesinin üçüncü fıkrasına göre cezalandırılırlar.

*İşlenen suçlar nedeniyle sürücü belgelerinin geri alınması ve yerine
getirilmesi:*

**Madde 119 – (Mülga birinci fıkra: 12/7/2013-6495/24 md.)**

Diğer cürümlerden mahkümiyeti halinde, mahkemece ceza süresini geçmemek
üzere geçici olarak sürücü belgelerinin geri alınmasına da karar
verilebilir.

Geçici olarak sürücü belgesinin geri alınması hürriyeti bağlayıcı ceza
hükümlerinin infazından sonra yerine getirilir.

*Zamanaşımı:*

**Madde 120 – (Mülga: 12/7/2013-6495/24 md.)**

*Yönetmelikte yer alacak diğer esaslar:*

**Madde 121 –** Para cezalarının tahsilinde ve takibinde uygulanacak
esas ve usuller ile kullanılacak makbuzun, suç ve ceza tutanağının şekli
ve kullanma esasları ile Bayındırlık Bakanlığı mensuplarından hangi
niteliklere sahip kişilerin,hangi şartlarda, suç ve ceza tutanağı
düzenleyeceği, genel zabıtaya mensup kişilerin bu Kanuna göre
düzenleyecekleri tutanaklar hakkında yapılacak işlemler, yetki
sınırları, koordinasyon ve işbirliği esasları İçişleri,Maliye ve
Bayındırlık bakanlıklarınca müştereken çıkarılacak yönetmelikte
gösterilir.

Makbuz ve tutanaklar Maliye Bakanlığınca bastırılır ve trafik
kuruluşlarına dağıtım sağlanır. **(Ek cümle: 25/6/2010-6001/34 md.)**
Söz konusu tutanaklar elektronik ortamda da üretilebilir ve
düzenlenebilir. Buna dair usul ve esaslar İçişleri ve Maliye
bakanlıklarınca müştereken belirlenir.

———————

*(1) Bu madde başlığı, 17/10/1996 tarih ve 4199 sayılı Kanunun 37 nci
maddesi ile değiştirilmiş ve metne işlenmiştir.*

6093

ONUNCU KISIM

*Eğitim, Okullar ve Çocuk Eğitimi Parkları*

*Trafik eğitimi ve denetimi:*

**Madde 122 –** Öğrenim kurumları dışında gerçek ve tüzelkişilerin
karayolunu kullananların eğitimi ile ilgili çalışmalarını konu ve kapsam
yönünden tespite ve uygulama yönünden denetlemeye Emniyet Genel
Müdürlüğünün koordinatörlüğünde Emniyet ve Karayolları Genel
Müdürlükleri yetkilidir.

Eğitim çalışmalarının konu ve kapsamı ile uygulama esasları, denetleme
usulleri yönetmelikte gösterilir.

*Sürücü kursları:*

**Madde 123 – (Değişik: 18/1/1985 - KHK 245/14 md.; değiştirilerek
kabul: 28/3/1985-3176/14 md.)**

Motorlu taşıt sürücüsü yetiştirmek, yetişmiş olanlara sınav sonucu
sertifika vermek, trafik ile ilgili öğretim ve eğitim yaptırmak üzere
kamu kurumları ile diğer hakiki ve hükmi şahıslara Milli Eğitim Gençlik
ve Spor Bakanlığınca ilgili mevzuatına göre sürücü kursları açma izni
verilir.

Sürücü kurslarının sürücü belgesi cinslerine göre sınıflandırılması,
hangi sınıf kursun kimler tarafından açılabileceği, öğretim ve eğitim
konuları ile metodu, kurs süreleri, kurslar için eğitim ve öğretimde
kullanılacak bina, araç, gereç ve teçhizatın nitelik ve niceliği,
teminat miktarları, sertifika sınavlarının esas ve usulleri, sertifika
aranmayacak sürücü belgesi sınıfları ve bunların sınavları İçişleri
Bakanlığının uygun görüşü üzerine Milli Eğitim Gençlik ve Spor
Bakanlığınca çıkartılan yönetmelikle belirlenir.

**(Değişik : 17/10/1996 - 4199/39 md.)** Ancak, gerçek ve tüzel kişiler
tarafından kurs açılmayan il ve ilçelerde bu kurslar devlet tarafından
açılabilir.

**(Değişik: 21/5/1997 - 4262/4 md.)** Bu madde hükümlerine ve
yönetmelikteki şartlara uymadıkları, mülki idare amirlerince
görevlendirilen yetkililer veya Milli Eğitim Bakanlığı yetkilileri
tarafından tespit edilen kursların sahiplerine, olayın özelliğine göre
belirlenecek süre içinde şartlara uymaları yazılı olarak bildirilir. Bu
süre içinde şartların yerine getirilmemesi halinde kurs sahipleri 18 000
000 lira hafif para cezası ile cezalandırılırlar. Ayrıca, kurs onbeş
günden az olmamak üzere mülki amirlerce geçici olarak kapatılır. Bu süre
625 sayılı Özel Öğretim Kurumları Kanunu hükümleri uyarınca gerekli
işlemler sonuçlandırılıncaya kadar uzatılır.

**(Değişik: 21/5/1997 - 4262/4 md.)** Belge alınmadan açılan kursların
sahipleri üç aydan altı aya kadar hafif hapis cezası ve 108 000 000 lira
hafif para cezası ile cezalandırılır. Ayrıca, belge alınmadan açılan
kurslar zabıtaca kapatılır.

*Çocuk trafik eğitim parkları:*

**Madde 124 –** Okul öncesi çocuklara ve ilköğretim öğrencilerine trafik
bilgisi vermek ve kurallara uyma alışkanlığı kazandırmak amacı ile il
özel idareleri ve belediyeler, yeteri sayıda ücretsiz çocuk trafik
eğitim parkı yapar ve belediyeler gerçek veya tüzelkişilere de yapma
izni verebilir.

**(Değişik: 17/10/1996 - 4199/40 md.)** Çocuk trafik eğitim parklarının
yapılma, açılma, eğitim, denetim ve çalışma esasları ile diğer hususlar
İçişleri, Bayındırlık ve İskan Bakanlıklarının görüşleri alınarak Milli
Eğitim Bakanlığınca çıkarılacak Yönetmelikle düzenlenir.

6094

*Okul, radyo ve televizyonlarda trafik eğitimi: ^(1)^*

**Madde 125 – (Değişik birinci fıkra: 17/10/1996 - 4199/41 md.)** Milli
Eğitim Bakanlığınca, ilköğretim ve ortaöğretim okullarında ders
programlarına eğitim amacı ile zorunlu uygulamalı trafik ve ilk yardım
dersleri konulur. Bu dersler için valilik ve kaymakamlıkça yükseköğrenim
görmüş emniyet görevlileri görevlendirilebilir.

**(Ek: 17/10/1996 - 4199/41 md.)** Üniversite ve yüksekokullar ile lise
ve dengi okullarda, zorunlu trafik, ilk yardım ve motor derslerinden
başarılı olanlar, sürücü kurslarında, bu derslerden Milli Eğitim
Bakanlığnca çıkarılacak yönetmelikteki esaslara göre sınava girmek
kaydıyla muaf tutulabilirler.

**(Ek: 17/10/1996 - 4199/41 md.)** Türkiye Cumhuriyeti sınırları içinde
yayın yapan ulusal, bölgesel, yerel radyo ve televizyonlar, 3984 sayılı
Radyo ve Televizyonların Kuruluş ve Yayınları Hakkında Kanunun 4 üncü
maddesinin birinci fıkrasının (p) bendi gereğince yapacakları haftalık
eğitim programlarının en az 30 dakikasını trafik eğitimi ile ilgili
programlara ayırmak zorundadırlar. **(Ek cümle: 21/5/1997-4262/4 md.)**
Bu fıkra hükümlerine uymayan ulusal, bölgesel, yerel radyo ve
televizyonlar hakkında 13.4.1994 tarih ve 3984 sayılı Radyo ve
Televizyonların Kuruluş ve Yayınları Hakkında Kanun hükümleri uygulanır.

Silahlı Kuvvetler bünyesindeki birlik ve er eğitimi merkezlerine eğitim
amacı ile yeteri kadar trafik dersi konulması Genelkurmay Başkanlığınca
düzenlenir.

ONBİRİNCİ KISIM

*Çeşitli Hükümler*

*Olağanüstü hallerde ve savaşta karayolunda trafiğin düzenlenmesi ve
denetimi:*

**Madde 126 –** Olağanüstü hallerde ve savaşta karayolunun kullanılması,
trafiğin düzenlenmesi ve yönetimi esasları Genelkurmay Başkanlığının
görüşü alınarak yönetmelikte belirtilir.

Barışta, bu düzenleme ve yönetimi denemek için yapılacak manevra ve
tatbikatlarda Genelkurmay Başkanlığının istemi üzerine özel uygulamalar
yapılabilir.

**Madde 127 – (Mülga: 18/1/1985 - KHK 245/16 md.)**

*Terkedilen, hasara uğrayan veya uzun süre park edilen araçlar:*

**Madde 128 –** Yolu kullananları uzun süre etkileyecek şekilde park
edilmiş, terkedilmiş veya hasara uğramış araçların kaldırılıp
götürülmesine trafik zabıtası yetkilidir.

*Trafik hizmetleri geliştirme fonu:*

**Madde 129 – (Mülga: 21/2/2001 - 4629/6 md.)**

——————————

*(1) Bu madde başlığı, 17/10/1996 tarih ve 4199 sayılı Kanunun 41 inci
maddesi ile değiştirilmiş ve metne işlenmiştir.*

6095

*İlgili bakanlık ve kuruluşlarla işbirliğini sağlama:*

**Madde 130 –** Bu Kanunun uygulanmasında trafik hizmetleri açısından
İçişleri Bakanlığı ile işbirliği içinde çalışması gereken ilgili
bakanlık ve kuruluşlarla belediyelerin görev, yetki ve sorumluluklarının
esasları, isbirliğini sağlayacak biçimde yönetmelikte düzenlenir.

*Kağıtların ve plakaların basım ve dağıtımı ile ilgili gelirden pay
ayrılması:*

**Madde 131 – (Değişik: 19/4/1989 - 3538/2 md.) **

Trafik şube veya bürolarında ve Milli Eğitim Bakanlığınca açılma izni
verilmiş motorlu taşıt sürücüleri kurslarında iş sahipleri ve
kursiyerlerce verilmesi ve kullanılması lüzumlu basılı kağıtlarla
plakaların cins ve nevileri İçişleri Bakanlığı ile Bayındırlık ve İskan
Bakanlığınca tespit edilir.

Basılı kağıtlar ile plakalar Türkiye Şöförler ve Otomobilciler
Federasyonunca bastırılır ve maliyetleri nazari itibara alınmak
suretiyle İçişleri Bakanlığı ile Bayındırlık ve İskan Bakanlığı ve
Türkiye Şoförler ve Otomobilciler Federasyonunca birlikte tespit
edilecek bedel mukabilinde il merkezlerinde veya kuruluşu bulunan
ilçelerde,adı geçen Federasyonca İçişleri Bakanlığının tespit edeceği
esaslara göre verilir.

**(Değişik: 21/2/2001 - 4629/6 md.)** Basılı kağıtlar ve plakaların
tespit edilen bedel üzerinden satışının federasyona sağladığı net
gelirin %60’ı, her yıl Şubat ayı sonuna kadar İçişleri Bakanlığı Merkez
Saymanlığı hesabına yatırılır. Yatırılan bu miktarlar, Emniyet Genel
Müdürlüğü hizmetlerinde kullanılmak üzere, Maliye Bakanlığınca bir
yandan bütçeye özel gelir, diğer yandan Emniyet Genel Müdürlüğü
bütçesinde mevcut tertiplere ödenek ya da açılacak özel tertiplere özel
ödenek kaydedilir. Gelirin kalanı Türkiye Şoförler ve Otomobilciler
Federasyonuna aittir. Özel ödenek kaydedilen tutarlardan harcanmayan
miktarlar ertesi yıl bütçesine devren gelir ve ödenek kaydedilir. Ad
ve/veya soyad veya tescil edilmiş ticari unvan ihtiva eden plaka
satışlarından elde edilen gelirler ile emniyet hizmetleri karşılığında
tahsil edilmeleri Maliye Bakanlığınca uygun görülen diğer hizmet
gelirleri hakkında da bu fıkra hükümleri uygulanır.

Basılı kağıtlardan, 210 sayılı Değerli Kağıtlar Kanunu kapsamına giren
sürücü belgeleri Maliye ve Gümrük Bakanlığının görüşü alınarak Emniyet
Genel Müdürlüğünce bastırılır. Sürücü belgelerinin değerli kağıt bedeli
Emniyet Genel Müdürlüğünce Maliye ve Gümrük Bakanlığına ödenir.

Sürücü belgelerinin bedeli dışında kalan hizmet ve malzemenin karşılığı
olan ücretler İçişleri Bakanlığı ile Bayındırlık ve İskan Bakanlığı ve
Türkiye Şoförler ve Otomobilciler Federasyonunca birlikte tespit edilir.
Sürücü belgelerinin verilmesi ve yenilenmesi hizmetlerinden elde edilen
gelirin tamamı Türk Polis Teşkilatı Güçlendirme Vakfına aittir. Buna
dair usul ve esas ile diğer hususlar İçişleri Bakanlığınca belirlenir.

**(Ek fıkra: 3/10/2016-KHK-676/21 md.)** Basılı kâğıtlar ve tescil
plakalarının yetkilendirilenler dışında basımını veya dağıtımını
yapanlara 10.000 Türk Lirası idari para cezası verilir. Ayrıca bu
kişiler Türk Ceza Kanununun 204 üncü maddesi hükmüne göre
cezalandırılır.

*Bilgi işlem merkezinin faaliyeti:*

**Madde 132 –** Araçların, sürücülerin ve trafik suçu işleyenlerin
sicilleri, bunlara ait hukuki ve teknik değişiklikler ile diğer gerekli
ve istatistiki bilgilere ait kayıtlar ve hizmetler Emniyet Genel
Müdürlüğü bünyesindeki Bilgi İşlem Merkezi tarafından tutulur ve
yürütülür.

*Araçların trafiğe çıkarılmalarında kısıtlama ve yasaklamalar:*

**Madde 133 –** Trafiğin ve karayolu yapısının büyük ölçüde etkilendiği
karayollarında ikili ve çok taraflı anlaşma hükümleri saklı kalmak
üzere, uluslararası transit ve yurt içi taşımalar belirli gün ve
saatlerde kısıtlanabilir veya yasaklanabilir.

6096

Kısıtlama ve yasaklamalar Bayındırlık, Gümrük ve Tekel ve Ulaştırma
bakanlıklarının görüşü alınarak İçişleri Bakanlığınca tespit ve ilan
edildikten sonra uygulanır.

*Okul geçidi görevlisi:*

**Madde 134 –** Okul geçitlerinde, trafik zabıtasınca verilmiş belgesi
bulunan ve özel kıyafet veya işaret taşıyan kişiler, görev sırasında
trafik yönetimi açısından görevli kişilerin yetkilerine sahiptir.

Okul geçitlerinde görevli olarak çalışabileceklerde aranacak nitelikler,
bunların hangi şartlarda,zaman ve sürelerle görev yapacakları,
kıyafetleri veya taşıyacakları işaretler ile diğer hususlar yönetmelikte
belirtilir.

Okul geçidi görevlisinin talimatına uymayanlar hakkında duyuru üzerine
trafik zabıtasınca, eylemine uyan madde hükmüne göre işlem yapılır.

*Yönetmelikler:*

**Madde 135 –** Bu Kanunla ilgili Karayolları Trafik Yönetmeliği,ilgili
bakanlıkların görüşü alınmak suretiyle İçişleri Bakanlığının
koordinatörlüğünde, Bayındırlık ve Ulaştırma bakanlıklarınca müştereken,
bu Kanunda çıkarılması öngörülen diğer yönetmelikler ilgili
bakanlıklarca kanunun yayımı tarihinden itibaren bir yıl içinde
çıkarılır ve Resmi Gazete'de yayımlanır.

*Ticari taşıt kullanma belgesi:*

**Ek Madde 1 – (Ek: 17/10/1996 - 4199/43 md.; Mülga: 3/5/2006 – 5495/4
md.)**

*Araçların tescil edildikleri amacın dışında kullanılması:*

**Ek Madde 2 – (Ek: 17/10/1996 - 4199/43 md. Değişik: 21/5/1997 - 4262/4
md.)**

Araçlarını motorlu araç tescil ve trafik belgesinde gösterilen maksadın
dışında kullananlar ile sürülmesine izin veren araç sahipleri 14 400 000
lira para cezası ile cezalandırırlar.

Ayrıca, araç onbeş gün süre ile trafikten men edilir.

**(Ek fıkra: 31/5/2012-6321/3 md.)** İlgili belediyeden izin veya ruhsat
almaksızın, belediye sınırları dâhilinde ticari amaçlı yolcu taşıyan
kişiye, (…)^(1)^ bağlı bulunduğu durak, işyeri ve işletmelerin
sorumlularına birinci fıkrada gösterilen idari para cezası üç kat
olarak, fiilin işlendiği tarihten itibaren bir yıl içinde tekerrürü
halinde ise beş kat olarak uygulanır. Ayrıca, araç her defasında altmış
gün süre ile trafikten men edilir.^(1)^

**(Ek fıkra: 31/5/2012-6321/3 md.)** Ayırıcı işareti bulunmayan üçüncü
fıkra kapsamındaki araçlardan taşımacılık hizmeti alanlara da birinci
fıkrada belirtilen cezanın üçte biri oranında idari para cezası
uygulanır.

*Trafik suçlarına ilişkin cezalar:*

**Ek Madde 3 - (Ek: 17/10/1996 - 4199/43 md; Değişik: 21/5/1997 - 4262/5
md.)**

2918 sayılı Karayolları Trafik Kanunundaki fiiller için, her takvim yılı
başından geçerli olmak üzere önceki yılda uygulanan mutlak ceza
tutarları, o yıl için Vergi Usul Kanunu hükümleri uyarınca tespit ve
ilan olunan yeniden değerleme oranında artırılır.

Bu suretle hesaplanacak ceza tutarlarında 100 000 liraya kadar olan
kesirler dikkate alınmaz.

Bu Kanun hükümlerine göre faillere uygulanan hafif para cezaları tecil
edilemez.

Bir fiil 2918 sayılı Karayolları Trafik Kanununun idari para cezasını
gerektiren muhtelif yasaklarını ihlal eder nitelikte ise faile, en ağır
idari para cezası uygulanır.

\_\_\_\_\_\_\_\_\_\_\_\_\_\_\_\_

*(1) Anayasa Mahkemesi’nin 11/9/2014 tarihli ve E:2014/52, K:2014/139
sayılı Kararı ile bu fıkranın birinci cümlesinde yer alan “…araç
sahibine…” ibaresi ile, aynı maddenin ikinci cümlesinin “araç sahibine”
yönünden iptal edilmiştir.*

6096-1

*Trafik kazalarına karışan otobüs işleticisi teşebbüslerin adlarının
teşhiri:*

**Ek Madde 4 – (Ek: 17/10/1996 - 4199/43 md.)**

Karayollarında yolcu taşımacılığı yapan otobüs ve benzeri taşıtların
karışmış olduğu ölümlü trafik kazası sonuçlarının; kusurlu araç veya
araçları kullanan sürücü ve araca ait plaka numaraları ile birlikte
otobüs işleticisi teşebbüsün unvanının, televizyon ve basın organları
aracılığı ile kamuoyuna görüntülü ve yazılı olarak, kusur oranlarından
söz edilmeksizin ilanı, sırrın ifşaı ve ticari itibarın ihlali sayılmaz.

**Ek Madde 5 – (Ek: 17/10/1996 - 4199/43 md.)**

Araçlarını ticari amaçla kullanmak üzere tescil ettirmek isteyen araç
sahipleri, yönetmelikte belirtilen şartlara uymak ve bilgi ve belgeleri
sağlamak zorundadırlar.

*Fahri trafik müfettişliği:*

**Ek Madde 6 – (Ek: 17/10/1996 - 4199/43 md.)**

Sürücülerin trafik kurallarına uyup uymadığını denetlemekle sorumlu olan
yetkililere yardımcı olmak üzere Karayolu Trafik Güvenliği Kurulunca
önerilen ve Karayolu Trafik Güvenliği Üst Kurulunca uygun görülen
kişilere, valilerce "fahri trafik müfettişliği" görevi verilir.

Fahri trafik müfettişleri; 2918 sayılı Karayolları Trafik Kanununun suç
saydığı fiilleri işleyenler hakkında işlem yapılması amacıyla, Emniyet
Genel Müdürlüğünce kendilerine verilen tutanağı düzenlemek ve bunları
aracın tescilli olduğu trafik kuruluşuna gönderilmek üzere en geç bir
hafta içerisinde herhangi bir trafik kuruluşuna teslim etmek
zorundadırlar.

Fahri trafik müfettişleri İçişleri Bakanlığının belirleyeceği esas ve
usullere göre eğitime tabi tutulabilirler.

Bu hizmet fahri ve ücretsizdir.

Görevini kötüye kullandığı tespit edilen fahri trafik müfettişleri iki
aydan altı aya kadar hafif hapis cezası ile cezalandırılırlar.
Yargılamaları tabi oldukları esaslara göre yapılır.

Ayrıca belgeleri iptal edilir.

Fahri trafik müfettişlerinin yetki ve sorumlulukları ile diğer usul ve
esaslar İçişleri Bakanlığınca çıkarılacak yönetmelikte belirlenir.

**Ek Madde 7 – (Ek: 17/10/1996 - 4199/43 md.)**

Bu Kanunun yürürlüğe girdiği tarihte Emniyet Genel Müdürlüğü, Trafik
Uygulama ve Denetleme Dairesi Başkanlığı, Trafik Planlama ve Destek
Dairesi Başkanlığı ve Trafik Eğitim ve Araştırma Dairesi Başkanlığı
kurulur, Yeni kurulan bu daire başkanlıkları trafik hizmetlerinden
sorumlu genel müdür yardımcısına bağlı olarak görev yaparlar.

Bu daire başkanlıklarına ve Kriminal Polis Laboratuvarları Daire
Başkanlığı ile Trafik Araştırma Merkezine ilişkin ekli listede yer alan
kadrolar ihdas edilerek 14.12.1983 tarih ve 190 sayılı Kanun Hükmünde
Kararnameye ekli Emniyet Genel Müdürlüğü merkez teşkilatına ait (1)
sayılı cetvele eklenmiş ve Trafik Dairesi Başkanlığı kadrosu iptal
edilmiştir.

*Sigortalılar bilgi merkezi:*

**Ek Madde 8 – (Ek: 17/10/1996 - 4199/43 md.)**

**(Mülga fıkra bir ve iki: 3/6/2007-5684/45 md.)**

**(Değişik üçüncü fıkra: 3/6/2007-5684/39 md.)** Türkiye Sigorta ve
Reasürans Şirketleri Birliği, elde ettiği bilgileri, trafikten men
edilecek araçların tespitinde kullanılmak üzere İçişleri Bakanlığının
emrine hazır tutar veya gerekli gördüğü birimlerine iletir.

6096-2

Sigorta şirketleri, sigortasını yaptırmamış işletenleri tespit amacıyla
zorunlu mali sorumluluk sigortası poliçeleri ile ilgili olarak İçişleri
Bakanlığınca istenilecek bilgileri vermek zorundadırlar.

Bu maddeye aykırı hareket eden sigorta şirketleri hakkında 101 inci
maddedeki cezalar uygulanır.

**Ek Madde 9 – (Ek: 17/10/1996 - 4199/43 md.)**

Tutanakların tutulması sırasında uyulacak esas ve usuller, tarafların
haklarının eşitlik ilkesine uygun şekilde korunmasını esas alan,
İçişleri Bakanlığınca çıkarılacak yönetmelikte düzenlenir.

**Ek Madde 10 – (Ek: 17/10/1996 - 4199/43 md.)**

Karayollarının yapım, bakım ve işletmesinden sorumlu olan tüm kamu ve
özel kuruluşların projelerini yapan ve uygulayan yetkili ve sorumlu
kişiler, çağdaş ilim ve teknik esaslarına uymak ve uygulamak konusunda
Karayolu Trafik Güvenliği Kurulunun önerilerini kuruluş kanunlarına
uygun olacak şekilde değerlendirmek zorundadırlar.

**Ek Madde 11 – (Ek: 17/10/1996 - 4199/43 md.)**

Bu Kanunun 114 üncü maddesinin birinci fıkrasında belirtilen suç veya
ceza tutanağını tanzim ile görevlendirilenlerin ika edecekleri suçlardan
Türk Ceza Kanununun 181, 209, 211, 212, 228, 240 ıncı maddelerinde
yazılı fiilleri yapanlar hakkında belirtilen maddelerde geçen cezalar
yarı nispetinde artırılarak hükmolunur ve bu suçları işleyenlerin
meslekle ilişkileri kesilir.

**Ek Madde 12 – (Ek: 17/10/1996 - 4199/43 md.; Değişik: 8/1/2003 -4785/5
md.)**

Konaklama yerleri ve belediye mücavir alanları hariç olmak üzere,
otoyollarda ve Devlet karayollarında yapılacak ve açılacak yapı ve
tesislerde alkollü içki satılmasına izin verilmez.

**Ek Madde 13 – (Ek: 8/3/2000 - 4550/3 md.; Mülga: 12/7/2013-6495/24
md.)**

**Ek Madde 14 – (Ek: 21/4/2005 – 5335/11 md.)**

Buluntu olması nedeniyle veya bu Kanun hükümleri gereğince trafikten men
edilerek alıkonulan, ancak sahipleri tarafından altı ay içinde teslim
alınmayan veya aranmayan araçlar Hazinece satılarak, bedelleri emanet
hesabına alınır. Bu araçların maliklerinden adresi bilinenlere,
satışından önce tebligat yapılır.

Satıldığı tarihten itibaren beş yıl içinde müracaat halinde emanet
hesabındaki bedeller, işlemler sırasında yapılan masraflar düşüldükten
sonra ilgililerine iade edilir. Beş yıl içinde herhangi bir müracaatın
olmaması halinde söz konusu bedeller Hazineye irat kaydedilir.

**Ek Madde 15 – (Ek: 4/6/2008-5766/18 md.)**

Emniyet Genel Müdürlüğü bütçesine trafik idari para cezası karar
tutanaklarının tebliği amacıyla konulan ödeneğin yetmemesi halinde,
münhasıran bu gider için kullanılmak üzere, bir önceki yıl trafik idari
para cezaları gelir gerçekleşmesinin yüzde 10’una kadar ödenek eklemeye
Maliye Bakanı yetkilidir.

6096-3

**Ek Madde 16 – (Ek: 13/2/2011-6111/60 md.) ^(1)\ (2)^**

Belediyelerce veya sermayesinin tamamı belediyelere ait şirketler
tarafından kendi bütçe kaynakları kullanılarak, karayollarında can ve
mal güvenliğini sağlamak, düzenli ve güvenli trafik akışını temin etmek
amaçlarına hizmet etmek üzere kurulmuş veya kurulacak elektronik
sistemlerin Emniyet Genel Müdürlüğünce trafik ihlallerinin tespiti
amacıyla kullanılması durumunda, aylık dönemler halinde yapılan
tespitlere dayanılarak düzenlenen trafik idari yaptırım karar
tutanaklarında yer alan trafik idari para cezasının % 30’u oranındaki
tutar, izleyen ayın sonuna kadar Emniyet Genel Müdürlüğü bütçesinden
ilgili belediyelere sistem kullanımı hizmet bedeli olarak ödenir. **(Ek
cümle: 20/8/2016-6745/30 md.)** Elektronik sistemlerin belediyeler
tarafından hasılat paylaşımı yoluyla kurdurulması ve işlettirilmesi
hâlinde belediyelere ödenecek tutar, elektronik sistemlerin yatırım
maliyetine ulaşıncaya kadar %30, sonrasında %15 olarak uygulanır. ^(2)^

Bu madde kapsamında hizmetinden yararlanılacak elektronik sistemlerin
taşıması gereken teknik özellikler,  kurulması  gereken yerler  ve
 belediyelerle yapılacak  protokollere ilişkin diğer şartlar ile
maddenin uygulamasına ilişkin usul ve esaslar Maliye Bakanlığı ve
İçişleri Bakanlığınca (Emniyet Genel Müdürlüğü) müştereken belirlenir.

*Aday sürücülük*

**Ek Madde 17 – (Ek: 12/7/2013-6495/22 md.)**

İlk defa sürücü belgesi alanlar en az bir yıl süre ile aday sürücü
olarak kabul edilirler.

Aday sürücülüğün süresi, aday sürücülerin sürücü belgelerinin iptal
edilme ve yeniden sürücü belgesi alma şartları ile diğer usul ve esaslar
yönetmelikle düzenlenir.

Aday sürücülerle ilgili olarak yönetmelikte belirtilen iptal edilme
şartlarının oluşması hâlinde, bu Kanunun 6 ncı maddesinde sayılan
görevliler tarafından sürücü belgeleri iptal edilir.

*Noterliklere devir*

**Ek Madde 18-(Ek: 2/1/2017-KHK-680/61 md.) **

Emniyet Genel Müdürlüğünce yürütülen araç tescil hizmetlerine ilişkin iş
ve işlemler, bu Kanunun 131 inci maddesi hükümleri saklı kalmak üzere,
Türkiye Noterler Birliği koordinesinde noterliklere devredilebilir. Bu
durumda;

a\) Araç tescil işlemlerine ilişkin olarak noterliklere devredilen iş ve
işlemler hakkında mevzuatta Emniyet birimlerine yapılmış olan atıflar,
noterliklere yapılmış sayılır.

b\) Araç sicil ve tescil sistemi veri tabanı Türkiye Noterler Birliğince
tutulur ve bu kuruluşça yönetimi ve güvenliği sağlanır. Veri tabanında
yer alan bilgiler anlık olarak Emniyet Genel Müdürlüğü ile paylaşılır.

–––––––––

*(1) 13/2/2011 tarihli ve 6111 sayılı Kanunun 215 inci maddesiyle bu
maddenin mezkur Kanunun yayımını izleyen üçüncü ayın başında yürürlüğe
girmesi hüküm altına alınmıştır.*

*(2) 20/8/2016 tarihli ve 6745 sayılı Kanunun 30 uncu maddesiyle, bu
maddenin birinci fıkrasının birinci cümlesinde yer alan “Belediyelerce”
ibaresinden sonra gelmek üzere “veya sermayesinin tamamı belediyelere
ait şirketler tarafından” ibaresi eklenmiştir.*

6096-4

c\) Araç tescil işlemi karşılığında, noterler tarafından alınacak ücret,
araç tescil hizmetlerine ilişkin iş ve işlemler ile bu maddenin
uygulanmasına ilişkin usul ve esaslar; Bilim, Sanayi ve Teknoloji
Bakanlığı, Maliye Bakanlığı ve Ulaştırma, Denizcilik ve Haberleşme
Bakanlığı ile Türkiye Noterler Birliğinin görüşleri alınarak, Adalet
Bakanlığı ve İçişleri Bakanlığınca müştereken çıkarılan yönetmelikle
belirlenir.

ç) Devir işlemleri tamamlanıncaya kadar, araç tescil işlemlerine ilişkin
iş ve işlemler daha önce bu görev ve hizmetleri yapmakta olan birimler
tarafından yürütülmeye devam olunur.

Araç sicilleri ve bu sicillerin tutulmasına dayanak olan belgeler
gizlidir. Bunlar, yetkili ve sorumlular ile teftiş ve denetim yetkisi
olanlar dışında kimse tarafından görülüp incelenemez. Mahkemeler bu
hükmün dışındadır. Bu bilgileri işleyen görevliler ve araç kayıtlarından
faydalanan diğer görevliler de bu gizliliğe uymak zorundadırlar.

Birinci fıkrada devre ilişkin öngörülen hükümler istihbarat, gizlilik
veya güvenlik gerektiren hizmetlerde kullanılan araçların her türlü
tescil işlemi ile belge ve plakalarını verme ve sivil plaka işlemleri
hakkında uygulanmaz.

ONİKİNCİ KISIM

*Geçici Hükümler*

**Geçici Madde 1 –** 6085 Sayılı Karayolları Trafik Kanununa ve bu
Kanuna göre verilen araçlara ait belgelerle şoför ehliyetnameleri ve
sürücü belgelerinin değiştirilip yenilenmesi bilgi işlem merkezi hizmete
konulduktan sonra yönetmelikte belirtilen usul, esas ve şartlara göre
yapılır. Bu işlemlere İçişleri Bakanlığının tespit ve ilan edeceği
tarihte başlanır ve iki yıl içinde tamamlanır.

Bu değiştirme ve yenilemeler harca tabi değildir.

İki yıllık süre sonunda değiştirilmeyen, araçlara ait belgelerle şoför
ehliyetnameleri ve sürücü belgeleri, değiştirilinceye kadar geçersiz
sayılır.

Geçersiz belgelerle araç kullanılması veya aracın trafiğe çıkarılması
halinde şoför ve sürücüler araç kullanmaktan ve bu araçlar trafikten men
edilir.

**Geçici Madde 2 –** 6085 sayılı Karayolları Trafik Kanununa göre
verilmiş olan şoför ehliyetnameleri değiştirilinceye kadar;

a\) Amatör ve profesyonel şoför ehliyetnamesi sahipleri bu Kanunun 38
inci maddesinde belirtilen (B) sınıfı sürücü belgesi ile kullanılan
araçları,

b\) Ağır vasıta ehliyetname sahipleri ise bu Kanuna göre (C) ve (D)
sınıfı sürücü belgesi ile kullanılan araçları ve en az iki yıllık ağır
vasıta ehliyetnamesi sahibi olmak şartıyla da (E) sınıfı sürücü belgesi
ile kullanılan araçları,

Kullanabilirler.

6096-5

**Geçici Madde 3 –** Bu Kanunun yürürlüğe girdiği tarihten önce
edinilmiş ve çeşitli nedenlerle tescili yapılmamış tarımda kullanılan
lastik tekerlekli traktörlerin tescili, bu Kanunun yürürlüğe girdiği
tarihten başlayarak bir yıl içinde,tescil için başvuranların aracın
sahibi olduklarını kanıtlayan bir belge vermeleri şartı ile yapılır.

Bu Kanunun yürürlüğe girdiği tarihten önce satışı yapılmış olan
araçların trafikte ve vergi kaydında maliki olarak görünen eski
sahipleri, bu Kanunun yürürlüğe girdiği tarihten itibaren bir yıl
içinde, noterlikçe düzenlenen satış belgesi ile trafik bürosuna
başvurduklarında, yeni malikin de beraber başvurusu veya muvafakatı
aranmaksızın trafik kaydı ve trafiğin duyurusu ile de vergi kaydı yeni
maliki adına devir edilir, Satışlar zincirleme devam etmiş ise bu
işlemler de ayrıca zincirleme devam edebilir.

Bu şekilde yapılan tescillerde taşıt alım vergisinin alıcı tarafından
ödenmemiş olması halinde işlemi yapan tescil memurları 1318 sayılı
Finansman Kanununun 10 uncu maddesine göre sorumlu tutulmazlar.

**Geçici Madde 4 –** 6085 sayılı Karayolları Trafik Kanunu gereğince
işleme konan para cezalarının takip ve sonuçlandırılmasına bu Kanunun
yürürlüğe girdiği tarihten sonra da anılan kanun hükümlerine göre devam
olunur.

**Geçici Madde 5 –** Bu Kanunun 42 nci maddesinin birinci fıkrası
uyarınca sınavların trafik zabıtasınca yapılmasına Kanunun yayımı
tarihinden itibaren en geç bir ay içinde başlanır. Sınavların trafik
zabıtasınca yapılmasına başlanıncaya kadar, 6085 sayılı Kanun uyarınca
görev yapmakta olan sınav komisyonlarının görev ve yetkileri devam eder.

**(Ek fıkralar: 18/1/1985 - KHK 245/15 md.; aynen kabul: 28/3/1985 -
3176/15 md.) :**

Sürücü belgesi alacakların sınavlarının 42 nci maddeye göre sürücü
kurslarında yapılmasına ve sürücü adaylarından 41 inci maddenin "ç"
fıkrası gereğince herhangi bir sürücü kursunu başarı ile bitirdiklerini
belgeleyen sertifika istenmesine 1/1/1987 tarihinde başlanır.

42 nci maddenin "a" bendi hükümlerine göre sürücülerin sınavlarının
sürücu kurslarında yapılmasına ve sürücü adaylarından sertifika
istenmesine başlanacağı tarihe kadar, 6085 sayılı Kanuna göre şöför
ehliyatnamesi ve bu Kanuna göre de,sürücü belgesi alacak olanların
sınavları aşağıdaki esaslara göre trafik zabıtası personeli tarafından;

1\. Bu Kanunun ilgili maddelerinin yürürlük tarihine kadar 6085 sayılı
Kanuna göre çıkarılmış bulunan yönetmelikteki esas ve usullere göre,

2\. Bu Kanunun ilgili maddelerinin yürürlük tarihinden itibaren ise
sürücü sınavları 42 nci maddenin (c) fıkrası hükümleri gereğince
çıkarılan yönetmelikte belirtilen esas ve usullere göre,

Yapılır.

**Geçici Madde 6 –** Taksimetrelerin hangi il ve ilçelerde hangi
tarihten itibaren, takoğrafların, öncelikle hangi cins araçlarda hangi
tarihten itibaren kullanılacağına ilişkin esaslar yönetmelikte
gösterilir.

6096-6

**Geçici Madde 7 – (Ek: 18/11/1986 - 3321/2 md.)**

Kamu kurum ve kuruluşlarınca bu Kanunun yürürlük tarihinden önce yük
naklettirmek amacıyla yapılan mukavelelerle ilgili fiyat farkı dahil her
türlü düzenleme yapmaya Ekonomik İşler Yüksek Koordinasyon Kurulu
yetkilidir.

**Geçici Madde 8 – (Ek: 3/11/1988 - 3493/56 md.)**

Şoför Ehliyetnameleri ve Sürücü Belgeleri değiştirilip yenileninceye ve
sürücü sicillerine ait kayıtlar Bilgi İşlem Merkezine aktarılıncaya
kadar, bu Kanunun 118 inci maddesinde öngörülen ceza puanı uygulaması,
Emniyet Genel Müdürlüğünün birimleri tarafından Yönetmelikte gösterilen
usul ve esaslara göre yapılır.

Ceza puanı uygulamasına İçişleri Bakanlığının tespit ve ilan edeceği
tarihte başlanır.

**Geçici Madde 9 – (Ek: 17/10/1996 - 4199/46 md.)**

Bu Kanunun yürürlüğe girdiği tarihten önce edinilmiş ve çeşitli
sebeplerle tescili yapılmamış olan tarımda kullanılan lastik tekerlekli
traktörler ile varsa bunlara ait römork ve yarı römorklar ile motorlu
bisiklet ve motosikletlerin tescil işlemleri bu Kanunun yürürlüğe
girdiği tarihten itibaren bir yıl içinde tamamlanır. Bu süre
gerektiğinde İçişleri Bakanlığınca bir yıla kadar uzatılabilir.

**Geçici Madde 10 – (Ek: 17/10/1996 - 4199/46 md.)**

Bu Kanunun yürürlüğe girdiği tarihten önce satışı yapılmış olan
araçların trafikte ve vergi kaydında malik olarak görülen eski
sahiplerinin, bu Kanunun yürürlüğe girdiği tarihten itibaren bir yıl
içinde noterlikçe düzenlenen satış belgesi ile trafik şube veya
bürolarına müracatları halinde, önceki malik adına olan kayıt ve tescil
işlemi silinerek son malik adına kayıt ve tescil işlemi yapılır. Ayrıca
bu işlem, ilgili vergi dairesine bildirilir.

**Geçici Madde 11 – (Ek: 17/10/1996 - 4199/46 md.) **

2918 sayılı Kanunun bu Kanunla değiştirilen hükümlerinde öngörülen
yönetmelikler kanunla görev verilen bakanlık veya kuruluşlarca diğer
yönetmelikler ilgili bakanlıkların gö-rüşü alınarak İçişleri
Bakanlığınca bu Kanunun yayımı tarihinden itibaren 6 ay içerisinde
çıkarılır.

Bu Kanunun 108 inci maddesinde sözü edilen yönetmelik bu Kanunun
yayımlandığı tarihten itibaren 6 ay içinde yürürlüğe konulur. Bu
yönetmelik yürürlüğe girinceye kadar, garanti fonu uygulamasına ilişkin
yürürlükte bulunan yönetmelik hükümlerinin uygulanmasına devam olunur.

**Geçici Madde 12 – (Ek: 17/10/1996 - 4199/46 md.)**

Emniyet Genel Müdürlüğünün teşkilat ve kuruluşu, bu Kanun esaslarına
göre yeniden düzenleninceye ve bu düzenleme gereğince genel hükümlere
göre yeni kadro tespit ve ihdas edilinceye kadar bu Kanunun yürürlüğe
girdiği tarihte uygulanmakta olan mevcut kadroların kullanılmasına devam
olunur.

**Geçici Madde 13 – (Ek: 17/10/1996 - 4199/46 md.)**

Bu Kanun ile yapılan yeni düzenleme sebebi ile kadro ve unvanları
değişmeyenler yeni kadrolarına atanmış sayılırlar. Kadro ve görev
unvanları değişenler veya kaldırılanlar yeni bir kadroya atanıncaya
kadar durumlarına uygun işlerde görevlendirilirler ve eski kadrolarına
ait aylık, ek gösterge ve her türlü hakları yeni görevlerinde kaldıkları
sürece şahıslarına bağlı olarak saklı tutulur.

6096-7

**Geçici Madde 14 – (Ek: 17/10/1996 - 4199/46 md.)**

Emniyet Genel Müdürlüğü, teşkilatını en geç 6 ay içinde bu Kanuna uygun
hale getirir.

**Geçici Madde 15 – (Ek: 17/10/1996 - 4199/46 md.)**

Bu Kanunun yayımından başlayan ilk iki aylık sürede, Türkiye Cumhuriyeti
sınırları içinde yayın yapan ulusal, bölgesel, yerel radyo ve
televizyonlar, 3984 sayılı Radyo ve Televizyonların Kuruluş ve Yayınları
Hakkında Kanunun 4 üncü maddesinin birinci fıkrasının (p) bendi
gereğince yapacakları haftalık eğitim programlarının en az 2 saatini bu
Kanunun getirdiği değişikliklerin tanıtımına ayırmak zorundadırlar.

**Geçici Madde 16 – (Ek : 8/3/2000 - 4550/4 md.)**

2918 sayılı Karayolları Trafik Kanununun 41 inci maddesinin 4199 sayılı
Kanunla değişik (b) bendinde öngörülen A1, A2, B, C, D ve E sınıfı
sürücü belgesi alacak olanlarda aranan en az ortaokul veya sekiz yıllık
temel eğitim bitirmiş bulunmaları şartı, 31.12.2004 tarihine kadar
aranmaz. İlkokul mezunu olmaları yeterli sayılır.

**Geçici Madde 17 – (Ek : 8/1/2003 -4785/5 md.)**

Bu Kanunun ek 12 nci maddesi kapsamına giren ve daha önce yapılmış veya
açılmış yapı ve tesislerde bu Kanunun yayımı tarihinden itibaren bir yıl
içinde ek 12 nci maddede belirtilen yükümlülükler yerine getirilir.

**Geçici Madde 18 – (Ek : 16/7/2004 – 5228/47 md.)**

Araç muayenesi ile ilgili olarak Karayolları Genel Müdürlüğünce verilen
hizmet, yetkilendirilen gerçek veya tüzel kişilerce faaliyete
geçirilinceye kadar devam eder. Karayolları Genel Müdürlüğü tarafından
yapılan muayeneler için 35 inci maddede belirtilen muayene ücreti ile bu
ücretin genel katma değer vergisi oranı kadar fazlasından oluşan tutar,
Teknik Muayene Harcı olarak vergi dairelerince tahsil edilir. Bu harç
hakkında 492 sayılı Harçlar Kanunu hükümleri uygulanır.

**Geçici Madde 19** – **(Ek: 3/5/2006 – 5495/5 md.)**

Araçların ağırlık kontrollerini yapmak veya yaptırmak ve aykırı görülen
hususlar ile ilgili olarak Karayolları Genel Müdürlüğünce verilen
hizmet, Ulaştırma Bakanlığınca veya yetkilendirilen gerçek veya tüzel
kişilerce yapılmak üzere faaliyete geçirilinceye kadar devam eder.

**Geçici Madde 20** – **(Ek: 30/6/2006 – 5537/2 md.)**

2918 sayılı Karayolları Trafik Kanununun 41 inci maddesinin (b) bendinde
öngörülen A1, A2, B, C, D ve E sınıfı sürücü belgesi alacak olanlarda
aranan en az ortaokul veya sekiz yıllık temel eğitimi bitirmiş
bulunmaları şartı, bu Kanunun yürürlüğe girdiği tarihten itibaren beş
yıl süreyle aranmaz. İlkokul mezunu olmaları yeterli sayılır.

**Geçici Madde 21** – **(Ek: 11/1/2011-6099/15 md.)**

Bu Kanunun 110 uncu maddesinin birinci fıkrasının göreve ilişkin hükmü,
yürürlüğe girdiği tarihten önce idari yargıda ve Askeri Yüksek İdare
Mahkemesinde açılmış bulunan davalara uygulanmaz.

6096-8

**Geçici Madde 22** – **(Ek: 12/7/2013-6495/23 md.)**

Sürücü belgesi sınıfları, sürücü belgelerine ait esaslar ve sürücü
adaylarında aranacak şartlar yönetmelikte belirleninceye kadar bu
Kanunun 38, 39 ve 41 inci maddelerinin değişiklikten önceki halleri
uygulanır.

Bu Kanunun yürürlüğe girdiği tarihte sürücü belgesi sahibi olanlar ile
motorlu taşıt sürücü sertifikası bulunan veya sürücü kurslarına kayıt
yaptırmış olanların alacakları sürücü belgelerinin yönetmelikte
belirlenen yeni sınıf sürücü belgeleri ile değiştirilmesi zorunludur. Bu
belgelerin değiştirileceği sürücü belgesi sınıfları yönetmelikle
belirlenir.

Bu maddenin yürürlüğe girdiği tarihten önce verilmiş olan ve bu Kanuna
göre değiştirilmesi zorunlu olan sürücü belgelerinin değiştirme
işlemleri İçişleri Bakanlığınca belirlenen süreler içinde tamamlanır. Bu
değiştirme işlemlerinden harç alınmaz, ancak 13 Türk Lirası indirimli
değerli kağıt bedeli ve bu Kanunun 131 inci maddesinin son fıkrası
kapsamında da 2 Türk Lirası bedel ödenir. Belirlenen süre içinde
değiştirilmeyen sürücü belgeleri geçersiz sayılır. Ancak, başvuruları
hâlinde, gerekli harçlar ve indirimsiz değerli kâğıt bedeli ödendikten
sonra kendilerine geçersiz sayılan sürücü belgesinin karşılığı olan yeni
sürücü belgesi verilir. Bu işlemlere ait usul ve esaslar İçişleri
Bakanlığınca belirlenir.

**Geçici Madde 23-(Ek: 2/1/2017-KHK-680/62 md.)**

Mevcut araçları için Jandarma Genel Komutanlığı ve Sahil Güvenlik
Komutanlığınca bu Kanunun 22 nci maddesinin birinci fıkrasının (e)
bendine göre yapılacak tescil işlemleri bu maddenin yayımı tarihinden
itibaren üç ay içinde tamamlanır.

**Geçici Madde 24-(Ek: 2/1/2017-KHK-680/62 md.)**

Bu Kanunun 115 inci maddesinin sekizinci fıkrasının uygulanmasına
ilişkin yönetmelik, bu maddenin yayımı tarihinden itibaren altı ay
içinde yürürlüğe konulur.

**Ek Geçici Madde – (Ek: 27/8/1991 - 3759/2 md.)**

Trafik hizmetlerinin yurt sathında yürütülmesi için gerekli personel,
araç ve gereçler Emniyet Genel Müdürlüğünce 2 yıl içinde sağlanır.

ONÜÇÜNCÜ KISIM

*Kaldırılan Hükümler, Yürürlük ve Yürütme*

*Yürürlükten kaldırılan hükümler:*

**Madde 136 –** 6085 sayılı Karayolları Trafik Kanunu ile ek ve
değişiklikleri ve diğer kanunların bu Kanuna aykırı hükümleri
yürürlükten kaldırılmıştır.

*Yürürlüğe girme:*

**Madde 137 –** Bu Kanunun;

a\) 42 nci maddesinin birinci fıkrası ile 51, 68, 135 ve Geçici 5 inci
maddeleri yayımı tarihinde,

b\) 118 ve 132 nci maddeleri, bilgi işlem merkezi faaliyete başladıktan
ve geçici 1 inci maddesindeki işlemler tamamlandıktan sonra,

c\) **(Değişik : 16/10/1984 - 3058/2 md.)** Diğer maddeleri de bu Kanunun
yayımı tarihinden 20 ay sonra,

Yürürlüğe girer.

*Yürütme :*

**Madde 138 –** Bu Kanun hükümlerini Bakanlar Kurulu yürütür.

6097/6098-1

**18/10/1983 TARİHLİ VE 2918 SAYILI ANA KANUNA İŞLENEMEYEN**

**HÜKÜMLER :**

**1) 28/3/1985 tarihli ve 3176 sayılı Kanunun Geçici Maddesi:**

**Geçici Madde –** 2/2/1984 Tarihli ve 2977 Sayılı İdari Usul ve
İşlemlerin Yeniden Düzenlenmesi ile İlgili Yetki Kanunu ile Bakanlar
Kuruluna verilen Kanun Hükmünde Kararname çıkarma yetkisi, 2918 Sayılı
Karayolları Trafik Kanunu için adı geçen Kanunla verilen süre bitimine
kadar geçerlidir.

**2) 25/6/1988 tarih ve 330 sayılı KHK'nin Geçici Maddesi:**

**Geçici Madde –** Bu Kanun Hükmünde Kararnamenin yürürlük tarihine
kadar tescili yapılmamış olan motorlu bisiklet ve motosikletlerin
tescili, iki yıl içinde müracaat etmek ve aracın sahibi olduğunu
belgelemek şartı ile yapılır.

Bu şekilde yapılan tescillerde taşıt alım vergisinin alıcı tarafından
ödenmemiş olması halinde, işlemi yapan tescil memurları 1318 sayılı
Finansman Kanununun 10 uncu maddesine göre sorumlu tutulmazlar.

Bu maddenin uygulanmasına dair usul ve esaslar İçişleri Bakanlığınca
belirlenir.

**3) 3/11/1988 tarih ve 3493 sayılı Kanunun Geçici Maddesi :**

**Geçici Madde –** Bu Kanunun yürürlüğe girdiği tarihten önce 6831,
1475, 2918 ve 2926 sayılı Kanun hükümlerine muhalefetten açılan ve devam
eden davalardan, kanunların değiştirilen hükümlerine göre mahkemelerin
görev alanı dışına çıkarılan suçlarla ilgili olanlar hakkında
görevsizlik kararı verilir,varsa tutuklular derhal tahliye edilir,
Kararın bir örneği ve tutanak ilgisine göre mahallin en büyük mülki
amirine, Çalışma ve Sosyal Güvenlik Bakanlığı Bölge Müdürüne, Bağ-Kur İl
Müdürüne, İl Emniyet Müdürlüğüne veya ilçe emniyet amirliğine veya orman
bölge şefliğine gönderilir.Bu makamlar, evrakın ilgilileri hakkında
tutanaklarında yazılı suçlarının Kanunun değişikliğinden önceki
cezalarından sadece para cezasının asgari haddini uygulamak suretiyle
karar verirler. Verilecek para cezasından, aynı suçtan dolayı tutuklu
kalınan süreler 647 sayılı Cezaların İnfazı Hakkında Kanunun 4 üncü
maddesinin birinci fıkrasının birinci bendinde kabahatler için
gösterilen asgari hadde göre hesap edilerek mahsup edilir, Para cezaları
6183 sayılı Amme Alacaklarının Tahsil Usulü Hakkında Kanun hükümlerine
göre tahsil olunur,

Bu Kanunun yürürlüğe girdiği tarihten önce 6831, 1475, 2918 ve 2926
sayılı Kanunların değiştirilen hükümlerine göre mahkemelerin görev alanı
dışına çıkarılan suçlardan dolayı kesinleşmiş ve henüz yerine
getirilmemiş mahkumiyet kararlarının sadece para cezasına ilişkin
kısımları infaz olunur ve hükümlü olanlar ise derhal tahliye edilir.
İnfaz edilecek para cezasından, aynı suçtan dolayı tutuklu ve hükümlü
kalınan süreler 647 sayılı Cezaların İnfazı Hakkında Kanunun 4 üncü
maddesinin birinci fıkrasında birinci bendinde kabahatler için
gösterilen asgari hadde göre hesap edilerek mahsup edilir.

**4) 19/4/1989 tarihli ve 3538 sayılı Kanunun geçici Maddeleri:**

**Geçici Madde 1 –** 2918 Sayılı Karayolları Trafik Kanununun yürürlüğe
girdiği tarihten önce edinilmiş ve çeşitli sebeplerle tescili yapılmamış
olan tarımda kullanılan lastik tekerlekli traktörler ile varsa bunlara
ait römork ve yarı römorkların tescil işlemleri bu Kanunun yürürlüğe
girdiği tarihten itibaren bir yıl içinde tamalanır. Bu süre,
gerektiğinde İçişleri Bakanlığınca bir yıla kadar uzatılabilir.

6098/6098-2

**Geçici Madde 2 –** 2918 sayılı Karayolları Trafik Kanununun yürürlüğe
girdiği tarihten önce satışı yapılmış olan araçların trafikte ve vergi
kaydında maliki olarak görünen eski sahipleri, bu Kanunun yürürlüğe
girdiği tarihten itibaren iki yıl içinde, noterlikçe düzenlenen satış
belgesi ile trafik bürosuna başvurduklarında, yeni maliki adına,beraber
başvurusu veya muvafkatı aranmaksızın trafik kaydı ve trafiğin duyurusu
ile de vergi kaydı devir edilir. Satışlar,zincirleme devam etmiş ise bu
işlemler de aynen zincirleme devam eder.

Bu şekilde yapılan tescillerde taşıt alım vergisinin alıcı tarafından
ödenmemiş olması halinde işlemi yapan tescil memurları 1318 sayılı
Finansman Kanununun 9 uncu maddesine göre sorumlu tutulmazlar.

**5) 31/10/1990 tarihli ve 3672 sayılı Kanunun Geçici Maddesi:**

**Geçici Madde –** Bu Kanunun yürürlük tarihine kadar tescili yapılmamış
olan motorlu bisiklet ve motosikletlerin tescili, iki yıl içinde
müracaat etmek ve aracın sahibi olduğunu belgelemek şartı ile yapılır.

Bu şekilde yapılan tescillerde taşıt alım vergisinin alıcı tarafından
ödenmemiş olması halinde, işlemi yapan tescil memurları 1318 sayılı
Finansman Kanununun 10 uncu maddesine göre sorumlu tutulmazlar.

Bu maddenin uygulanmasına dair usul ve esaslar İçişleri Bakanlığınca
belirlenir.

**6) 21/5/1997 tarihli ve 4262 sayılı Kanunun Geçici Maddesi:**

**Geçici Madde 1 –** 2918 sayılı Karayolları Trafik Kanununun 41 inci
maddesinin 4199 sayılı Kanunla değişik (b) bendinde öngörülen A1, A2, B,
C, D ve E sınıfı sürücü belgesi alacak olanlarda aranan en az ortaokul
veya sekiz yıllık temel eğitimi bitirmiş bulunmaları şartı, 31.12.1999
tarihine kadar aranmaz. İlkokul mezunu olmaları yeterli sayılır.

**7) 16/7/2004 tarihli ve 5228 sayılı Kanunun Geçici Maddesi:**

**Geçici Madde 3-** 1.1.2005 tarihinden önce tebliğ edilen trafik ceza
tutanaklarına 2918 sayılı Kanunun bu Kanunla değişmeden önceki 115 inci
madde hükmü uygulanır.

**8) 3/5/2006 tarihli ve 5495 sayılı Kanunun Geçici Maddesi:**

**Geçici Madde 1 -** Bu Kanunda geçen "Türk Lirası" ibaresi
karşılığında, uygulamada 28/1/2004 tarihli ve 5083 sayılı Türkiye
Cumhuriyeti Devletinin Para Birimi Hakkında Kanun hükümlerine göre
ülkede tedavülde bulunan para "Yeni Türk Lirası" olarak adlandırıldığı
sürece bu ibare kullanılır.

**9) 24/12/2009 tarihli ve 5942 sayılı Kanunun Geçici Maddesi:**

**Geçici Madde 1 –** 1/5/2010 tarihine kadar uygulanmak üzere 2918
sayılı Kanunun 5766 sayılı Kanunla değişik 20 nci maddesinin (d)
bendinin değişiklik öncesi hükümlerine göre noterlerde yapılan satış ve
devir işlemleri her türlü harçtan, bu işlemlere ilişkin düzenlenen
kağıtlar damga vergisi ve değerli kağıt bedellerinden istisnadır. Bu
tarihe kadar, 1512 sayılı Kanunun 112 nci maddesi uyarınca belirlenen
ücret uygulanmaksızın satış ve devre ilişkin her türlü işlem
karşılığında toplam 20 Türk Lirası maktu ücret alınır.

6099

**2918 SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL EDİLEN HÜKÜMLERİN
YÜRÜRLÜĞE GİRİŞ TARİHİNİ**

**GÖSTERİR LİSTE**

  ---------------------------------------------------------------------------- ------------------------------------------------------------- ------------------------------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **2918 sayılı Kanunun değişen veya iptal edilen maddeleri**   **Yürürlüğe Giriş Tarihi**

  3058                                                                         —                                                             18/10/1984 ten geçerli olmak üzere 19/10/1984

  KHK/245                                                                      Cezalara ilişkin hükümler                                     Kararnamenin kanunlaştığı tarihte: (28/3/1985)
                                                                                                                                             
                                                                               Diğer hükümler                                                18/6/1985

  3176                                                                         —                                                             18/6/1985

  3321                                                                         —                                                             22/11/1986

  KHK/330                                                                      —                                                             5/8/1988

  3493                                                                         —                                                             11/11/1988

  3538                                                                         —                                                             28/4/1989

  3672                                                                         —                                                             3/11/1990

  3759                                                                         —                                                             7/9/1991

  4199                                                                         42 inci ve Ek 3 üncü maddesi                                  1/1/1997
                                                                                                                                             
                                                                               Diğer maddeleri                                               27/10/1996

  4262                                                                         —                                                             25/5/1997

  4358                                                                         —                                                             4/4/1998

  4535                                                                         —                                                             27/2/2000

  4550                                                                         —                                                             12/3/2000
  ---------------------------------------------------------------------------- ------------------------------------------------------------- ------------------------------------------------

6100

  ---------------------------------------------------------------------------- --------------------------------------------------------------- --------------------------------------------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **2918 sayılı Kanunun değişen veya iptal edilen maddeleri**     **Yürürlüğe Giriş Tarihi**

  4629                                                                         ––                                                              1/1/2002 tarihinden geçerli olmak üzere 3/3/2001
                                                                                                                                               
                                                                                                                                               Tarihinde

  4785                                                                         —                                                               15/1/2003

  4896                                                                         —                                                               24/6/2003

  4916                                                                         —                                                               19/7/2003

  5217                                                                         91                                                              1/1/2005

  5228                                                                         114,116                                                         31/7/2004
                                                                                                                                               
                                                                               7/j , 8, 34, 35, 115, Geçici Madde 18, İşlenemeyen hüküm        1/1/2005

  5265                                                                         91                                                              7/12/2004

  5335                                                                         Ek Madde 14                                                     27/4/2005

  5378                                                                         61                                                              7/7/2005

  5398                                                                         8, 35                                                           1/1/2005 tarihinden geçerli olmak üzere, 21/7/2005 tarihinde

  5495                                                                         7, 8, 65, 114, Ek Madde 1, Geçici Madde 19, İşlenemeyen hüküm   10/5/2006

  5537                                                                         Madde 41 ve Geçici Madde 20                                     5/7/2006

  5684                                                                         107,108 ve Ek Madde 8                                           14/6/2007

  5766                                                                         Ek Madde 15                                                     6/6/2008

  5795                                                                         42                                                              1/8/2008
  ---------------------------------------------------------------------------- --------------------------------------------------------------- --------------------------------------------------------------

6100-1/6106-5

  ----------------------------------------------------------------------------------- ------------------------------------------------------------------------------------------ ------------------------------------------------
  **Değiştiren Kanunun/KHK’nin İptal Eden Anayasa Mahkemesinin Kararının Numarası**   **2918 sayılı Kanunun değişen veya iptal edilen maddeleri**                                **Yürürlüğe Giriş Tarihi**

  5904                                                                                116                                                                                        3/7/2009

  5942                                                                                (20/d ‘nin dördüncü paragrafı)                                                             31/12/2009
                                                                                                                                                                                 
                                                                                      İşlenemeyen Hüküm Geçici Madde 1                                                           1/1/2010
                                                                                                                                                                                 
                                                                                      20 nci maddenin başlığı, d ve e bentleri                                                   1/5/2010

  6001                                                                                5, 7, 8, 13, 15, 16, 50, 65, 121                                                           13/7/2010

  6014                                                                                65                                                                                         31/7/2010

  6099                                                                                110, Geçici Madde 21                                                                       19/1/2011

  6111                                                                                8, 20, 21, 22, 91, 98                                                                      25/2/2011
                                                                                                                                                                                 
                                                                                      Ek Madde 16                                                                                25/2/2011 tarihini izleyen üçüncü ayın başında

  6321                                                                                79 , Ek Madde 2                                                                            3/6/2012

  6353                                                                                41                                                                                         12/7/2012

  Anayasa Mah.’nin 29/11/2012 tarihli ve E.: 2012/106, K.: 2012/190 sayılı Kararı     36 ncı maddenin üçüncü fıkrasının                                                          6/3/2013
                                                                                                                                                                                 
                                                                                      dördüncü cümlesi                                                                           

  6462                                                                                38, 61, 77                                                                                 3/5/2013

  6487                                                                                36, 48, Ek Madde 13                                                                        11/6/2013

  6495                                                                                3                                                                                          1/8/2013
                                                                                                                                                                                 
                                                                                      8, 38, 39, 40, 41, 42, 45, 112, 114, 115, 119, Ek Madde 13, Ek Madde 17, Geçici Madde 22   2/8/2013

  6518                                                                                4                                                                                          19/2/2014

  6525                                                                                71                                                                                         27/2/2014

  Anayasa Mah.’nin 11/9/2014 tarihli ve E.: 2014/52, K.: 2014/139 sayılı Kararı       Ek Madde 2                                                                                 9/4/2015
  ----------------------------------------------------------------------------------- ------------------------------------------------------------------------------------------ ------------------------------------------------

6106-6

  ------------------------------------------------------------------------------------ ---------------------------------------------------------------- ----------------------------
  **Değiştiren Kanunun/KHK’nin/ İptal Eden Anayasa Mahkemesinin Kararının Numarası**   **2918 sayılı Kanunun değişen veya iptal edilen maddeleri**      **Yürürlüğe Giriş Tarihi**
  6645                                                                                 98                                                               23/4/2015
  6704                                                                                 90, 92, 97, 99                                                   26/4/2016
  6745                                                                                 Ek Madde 16                                                      7/9/2016
  KHK/676                                                                              23, 131                                                          29/10/2016
  KHK/680                                                                              22, 28, 35, 115, Ek Madde 18, Geçici Madde 23, Geçici Madde 24   6/1/2017
  KHK/687                                                                              65/A                                                             9/2/2017
  ------------------------------------------------------------------------------------ ---------------------------------------------------------------- ----------------------------


