**6352 sayılı Kanun ile değişik hali**

**İCRA VE İFLAS KANUNU ^(1)(2)^**

**Kanun Numarası : 2004**

**Kabul Tarihi : 9/6/1932**

**Yayımlandığı R.Gazete : Tarih : 19/6/1932 Sayı : 2128**

**Yayımlandığı Düstur : Tertip : 3 Cilt : 13 Sayfa : 426**

*Bu kanunun yürürlükte olmayan hükümleri için bakınız.*

*"Yürürlükteki Bazı Kanunların Mülga Hükümleri Külliyatı",*

*Cilt: 1 Sayfa : 171*

*Bu Kanun ile ilgili tüzük için, "Tüzükler Külliyatı"nın kanunlara*

*göre düzenlenen nümerik fihristine bakınız.*

BİRİNCİ BAP

*Teşkilat ve muhtelif hükümler*

*İcra daireleri: ^(3)^*

**Madde 1 – (Değişik: 2/7/2012-6352/1 md.)**

Her asliye mahkemesinin yargı çevresinde yeteri kadar icra dairesi
bulunur.

Her icra dairesinde Adalet Bakanlığı tarafından atanacak bir icra
müdürü, yeteri kadar icra müdür yardımcısı, icra katibi ile adli yargı
ilk derece mahkemesi adalet komisyonları tarafından görevlendirilecek
mübaşir ve hizmetli bulunur.

İcra müdür ve icra müdür yardımcıları, Adalet Bakanlığı tarafından
yaptırılacak yazılı sınav ve Adalet Bakanlığı tarafından yapılacak sözlü
sınav sonucuna göre atanırlar. İcra katipleri arasından Adalet Bakanlığı
tarafından yaptırılacak yazılı sınav ve Adalet Bakanlığı tarafından
yapılacak sözlü sınav sonucuna göre de icra müdür veya icra müdür
yardımcılığı kadrolarına atama yapılabilir.

——————————

*(1) 18/2/1965 tarihli ve 538 sayılı Kanunun 143 üncü maddesi gereğince,
bu kanunda yazılı olan aşağıdaki terimler, karşılarında gösterildiği
şekilde değiştirilmiş ve metne işlenmiştir,*

*Cumhuriyet Müddeiumumisi : Cumhuriyet Savcısı*

*İstida : Dilekçe*

*İtirazın ref'i (Ref'i itiraz) : İtirazın kaldırılması*

*Kaza Dairesi : Yargı çevresi*

*Muavin : Yardımcı*

*Muhakeme usulü : Yargılama usulü*

*Müruru zaman : Zamanaşımı*

*Salahiyet : Yetki*

*Temyiz Mahkemesi : Yargıtay*

*Zabıt (Varakası) : Tutanak*

*(2) 12/2/2004 tarihli ve 5092 sayılı Kanunun 11 inci maddesiyle, bu
Kanunda yer alan "icra tetkik mercii", "tetkik mercii" ve "mercii"
ibareleri "icra mahkemesi"; "icra mercii hâkimi" ve "mercii hâkimi"
ibareleri "icra hâkimi" olarak değiştirilmiştir. *

*(3) Bu madde başlığı “İcra daireleri ve memurları:” iken, 2/7/2012
tarihli ve 6352 sayılı Kanunun 1 inci maddesiyle metne işlendiği şekilde
değiştirilmiştir.*

1242

İcra katipliğine ilk defa atanacaklar, kamu görevlerine ilk defa
atanacaklar için yapılacak merkezî sınavda başarılı olanlar arasından
Adalet Bakanlığının bu konuda yetki vereceği adli yargı ilk derece
mahkemesi adalet komisyonları tarafından yapılacak uygulama ve sözlü
sınav sonucuna göre; unvan değişikliği suretiyle atanacaklar ise
uygulama ve sözlü sınav sonucuna göre atanırlar. Unvan değişikliği
suretiyle icra katipliğine atanacaklar tahsis edilen kadronun yüzde
ellisini geçemez.

İcra müdür ve icra müdür yardımcıları ile icra katiplerinin, yazılı
sınav, sözlü sınav, görevlendirme, nakil, unvan değişikliği, görevde
yükselme ve diğer hususları yönetmelikle düzenlenir.

İcra dairelerinde, gerektiğinde, Adalet Bakanlığı tarafından
belirlenecek esaslar çerçevesinde, adli yargı ilk derece mahkemesi
adalet komisyonu tarafından zabıt katibi, mübaşir ve hizmetli
görevlendirilir.

İcra müdürü, icra müdür yardımcısı veya icra katibinin herhangi bir
nedenden dolayı yokluğu halinde görev ve yetkileri, adli yargı ilk
derece mahkemesi adalet komisyonu tarafından görevlendirilecek yazı
işleri müdürü veya zabıt katibi tarafından yerine getirilir.

Adalet Bakanlığı, icra dairelerini bir arada bulundurmaya ve aynı icra
mahkemesine bağlamaya yetkilidir.

*İflas daireleri:*

**Madde 2 –** Her asliye mahkemesinin yargı çevresinde lüzumu kadar
iflas dairesi bulunur.

Birinci madde iflasları daireleri hakkında da caridir.

*İcra iflas dairelerinin birleştirilmesi:*

**Madde 3 –** İcra ve iflas işleri bir dairede birleştirilebilir.

*İcra Mahkemesi:*

**Madde 4 – (Değişik: 3/7/1940 - 3890/1 md.)**

**(Değişik birinci fıkra: 17/7/2003-4949/1 md.)** İcra ve iflâs
dairelerinin muamelelerine karşı yapılan şikâyetlerle itirazların
incelenmesi icra mahkemesi hâkimi yahut kanun gereğince bu görev
kendisine verilmiş olan hâkim tarafından yapılır. İş durumunun gerekli
kıldığı yerlerde Hâkimler ve Savcılar Yüksek Kurulunun olumlu görüşü ile
Adalet Bakanlığınca icra mahkemesinin birden fazla dairesi kurulabilir.
Bu durumda icra mahkemesi daireleri numaralandırılır. İcra mahkemesinin
birden fazla dairesi bulunan yerlerde iş dağılımı ve buna ilişkin
esaslar, Hâkimler ve Savcılar Yüksek Kurulunca belirlenir. Her icra
mahkemesi hâkimi, kendisine Adlî Yargı Adalet Komisyonu Başkanlığınca
dönüşümlü olarak bağlanan icra ve iflâs dairelerinin muamelelerine
yönelik şikâyetleri ve itirazları inceler, bu dairelerin gözetim ve
denetimlerini yapar, idarî işlerine bakar.

İcra yetkisini haiz sulh mahkemelerinin muamelelerine karşı vuku bulacak
şikayet ve itirazların icra mahkemesi o mahkemenin hakimidir.

*Sorumluluk:*

**Madde 5 – (Değişik: 6/6/1985 - 3222/1 md.)**

İcra ve İflas Dairesi görevlilerinin kusurlarından doğan tazminat
davaları, ancak idare aleyhine açılabilir. Devletin, zararın meydana
gelmesinde kusuru bulunan görevlilere rücu hakkı saklıdır.Bu davalara
adliye mahkemelerinde bakılır.

1242-1

*Zimmet:*

**Madde 6 – (Değişik: 6/6/1985 - 3222/2 md.)**

İcra dairesine tevdi veya bu dairece tahsil olunan veya muhafaza altına
alınan paraların,ilgili memur tarafından zimmete geçirilmesi halinde,
zimmete geçirilen miktar, cezai takibat sonucu beklenmeden ve tazmin
yolunda bir hükme hacet kalmaksızın hazine tarafından derhal icra
veznesine yatırılır. Devletin asıl sorumlulara rücu hakkı saklıdır.

*Zarar ve ziyan davasının zamanaşımı:*

**Madde 7 –** Zarar ve ziyan davası, mutazarrır olan tarafın zararı
öğrendiği günden bir sene ve her halde zarar ve ziyanı mucip fiilin
vukuundan on sene geçmesiyle zamanaşımına uğrar.

Şu kadar ki zarar ve ziyan cezayı mucip bir fiilin neticesi olupta ceza
kanunları bu fiili daha uzun bir müddetle zamanaşımına tabi tutmakta ise
hukuk davasında da ceza zamanaşımı cari olur.

*Tutanaklar:*

**Madde 8 – (Değişik: 18/2/1965 - 538/4 md.)**

İcra ve iflas daireleri yaptıkları muamelelerle kendilerine vakı talep
ve beyanlar hakkında bir tutanak yaparlar. Sözlü itirazlar ile talep va
beyanların altları ilgililer ve icra memuru veya yardımcısı veya katibi
tarafından imzalanır.

**(Ek fıkra: 2/7/2012-6352/2 md.)** İcra ve iflas dairelerince verilen
kararlar gerekçeli olarak tutanaklara yazılır.

İlgililer bu tutanakları görebilir ve bunların örneğini alabilir.

İcra ve iflas dairelerinin tutanakları, hilafı sabit oluncaya kadar
muteberdir.

*Elektronik işlemler: ^(1)^*

**Madde 8/a –** **(Ek: 2/7/2012-6352/3 md.)**

İcra ve iflas dairelerince yapılacak her türlü icra ve iflas iş ve
işlemlerinde Ulusal Yargı Ağı Bilişim Sistemi kullanılır; her türlü
veri, bilgi, belge ve karar, Ulusal Yargı Ağı Bilişim Sistemi
vasıtasıyla işlenir, kaydedilir ve saklanır.

Usulüne göre güvenli elektronik imza ile oluşturulan elektronik veriler
senet hükmündedir. Güvenli elektronik imza, elle atılan imza ile aynı
ispat gücünü haizdir. Güvenli elektronik imza, kanunlarda güvenli
elektronik imza ile yapılamayacağı açıkça belirtilmiş olan işlemler
dışında, elle atılan imza yerine kullanılabilir. Güvenli elektronik
imzayla oluşturulan belge ve kararlarda, kanunlarda birden fazla
nüshanın düzenlenmesi ve mühürleme işlemini öngören hükümler uygulanmaz.

Zorunlu nedenlerden dolayı fiziki olarak düzenlenen belge veya kararlar,
yetkili kişilerce güvenli elektronik imzayla imzalanarak Ulusal Yargı
Ağı Bilişim Sistemine aktarılır ve gerektiğinde Ulusal Yargı Ağı Bilişim
Sistemi vasıtasıyla ilgili birimlere iletilir. Bu şekilde elektronik
ortama aktarılarak ilgili birimlere iletilen belge ve kararların
asılları, gönderen icra ve iflas dairesinde saklanır, ayrıca fiziki
olarak gönderilmez. Ancak, belge veya kararın aslının incelenmesinin
zorunlu olduğu hâller saklıdır.

*––––––––––––––––*

*(1) 2/7/2012 tarihli ve 6352 sayılı Kanunun 106 ncı maddesiyle, bu
maddenin 5/1/2013 tarihinde yürürlüğe girmesi hüküm altına alınmıştır.*

1243

Elektronik ortamdan fiziki örnek çıkartılması gereken hâllerde, icra
müdürü veya görevlendirdiği personel tarafından belgenin aslının aynı
olduğu belirtilerek, imzalanır ve mühürlenir.

Elektronik ortamda yapılan işlemlerde süre gün sonunda biter.

Elektronik işlemlerin Ulusal Yargı Ağı Bilişim Sistemi vasıtasıyla
yapılmasına dair usul ve esaslar, Adalet Bakanlığı tarafından çıkarılan
yönetmelikle düzenlenir.

Paranın ödenmesi ve değerli eşyanın muhafazası: ^(1)^

**Madde 9 – (Değişik: 2/7/2012-6352/4 md.)**

İcra ve iflas dairelerine yapılacak her türlü nakdî ödeme, Adalet
Bakanlığı tarafından uygun görülecek bankalarda icra ve iflas dairesi
adına açılan hesaba yapılır. Haciz sırasında, borçlu veya üçüncü kişiler
tarafından yapılan ödeme nedeniyle tahsil edilen paralar, en geç
tahsilatın yapıldığı günü takip eden ilk iş günü çalışma saati sonuna
kadar banka hesabına yatırılmak üzere icra veya mahkeme kasalarında
muhafaza edilir.

İcra ve iflas dairelerince yapılması gereken her türlü nakdî ödeme,
ilgilisinin gösterdiği banka hesabına aktarılmak üzere, icra müdürü
tarafından resen bankaya verilecek talimat gereği yapılır. Talimat,
paranın icra ve iflas dairesi hesabına yatırılmasını takip eden en geç
üç iş günü sonuna kadar verilir.

İcra ve iflas daireleri aldıkları kıymetli evrak ve değerli şeyleri
kasalarında, zorunlu hâllerde ise kiralanacak banka kasalarında muhafaza
ederler.

*İş görmekten memnuiyet :*

**Madde 10 – (Değişik: 18/2/1965 - 538/6 md.)**

İcra ve iflas işlerine bakan memur ve müstahdemler

1\. Kendisinin,

2\. Karı veya kocasının, nişanlısının yahut kan ve sıhri usul ve füruunun
veya üçüncü derece dahil olmak üzere bu dereceye kadar olan kan ve sıhri
civar hısımlarının,

3\. Kanuni mümessili veya vekili yahut müstahdemi bulunduğu bir şahsın,

Menfaati olan işleri göremeyip derhal icra mahkemesine haber vermeye
mecburdur. İcra mahkemesi müracaatı yerinde görürse o işi diğer bir
memura, bulunmıyan yerlerde katiplerinden birine verir.

*İcra mahkemesi hâkiminin reddi^(2)^*

**Madde 10/a – (Ek: 18/2/1965 - 538/7 md.; Değişik: 2/3/2005-5311/1
md.)**

İcra mahkemesi hâkimi reddedildiği takdirde Hukuk Usulü Muhakemeleri
Kanunundaki hükümler uygulanır. Ret talebinde bulunan, dilekçesinde ret
sebeplerini delilleri ile birlikte bildirmek zorundadır.

Ret talebinin reddi hakkındaki karara karşı istinaf yoluna başvurulması,
hâkimin işe bakıp karar vermesine engel değildir. Ret talebinin reddi
hakkındaki kararın kaldırılması hâlinde reddedilen hâkimin verdiği karar
yerine getirilmez. Bu durumda dosya, bölge adliye mahkemesince icra
mahkemesinin başka bir dairesine, o yerde icra mahkemesinin başka bir
dairesi yoksa en yakın icra mahkemesine gönderilir. 40 ıncı madde
hükümleri kıyas yoluyla uygulanır.

–––––––––––––––––

*(1) Bu madde başlığı “Para ve değerli eşyanın tevdii :” iken, 2/7/2012
tarihli ve 6352 sayılı Kanunun 4 üncü maddesiyle metne işlendiği şekilde
değiştirilmiştir.*

*(2) Bu madde başlığı “ İcra hakimi ve yardımcılarının reddi :” iken,
2/3/2005 tarihli ve 5311 sayılı Kanunun 1 inci maddesiyle metne
işlendiği şekilde değiştirilmiştir.*

1244

*Memnu işler :*

**Madde 11 –** Tetkik vazifesini gören hakimler ve icra ve iflas memur
ve müstahdemleri, dairelerince takip edilmekte olan bir alacak veya
satılmakta bulunan bir şey hakkında kiminle olursa olsun kendileri veya
başkaları hesaplarına bir akit yapamazlar. Yaparlarsa hükümsüzdür.

*İcra dairesine ödeme :*

**Madde 12 – (Mülga: 2/7/2012-6352/105 md.)**

*Gözetim ve denetim :*

**Madde 13 – (Değişik: 6/6/1985 - 3222/3 md.)**

**(Değişik birinci cümle: 17/7/2003-4949/2 md.)** İcra ve iflâs
daireleri, 4 üncü maddedeki esaslara göre icra mahkemesi hâkiminin daimî
gözetimi ve denetimi altındadır. Bu daireler Cumhuriyet savcıları ve
adalet müfettişleri vasıtası ile denetime tabi tutulur. Cumhuriyet
savcıları bu daireleri yılda en az bir defa denetlerler.

İcra ve iflas memur ve yardımcılarının disiplin cezasını gerektiren fiil
ve hallerinden dolayı, haklarında Devlet Memurları Kanununun disiplin
cezalarına ilişkin hükümleri uygulanır.

*Birinci teftiş :*

**Madde 13/a – (Ek: 18/2/1965 - 538/9 md.)**

13 üncü maddeye göre Cumhuriyet savcılarınca ilk defa yapılacak
teftişin, geçen bir yıllık işlemlere şamil olmak üzere her sene Ocak ayı
içinde yapılması ve düzenlenecek raporların birer örneğinin icra ve
iflas dairesi ile Cumhuriyet savcılığında saklanması (…) ^(1)^
gereklidir. ^(1)^

Teftişlerin yapılması, savcılıkların açık olması hallerinde bunun kimler
tarafından yerine getirileceği ve teftiş raporlarının nasıl
düzenleneceği yönetmelikte belirtilir.

*Tüzük, yönetmelik ve yargıtay kararları :*

**Madde 14 – (Değişik: 18/2/1965 - 538/10 md.)**

Bu kanunun uygulama şekli tüzükle, icra ve iflas daireleri ile
mahkemelerinde tutulacak defterlerle dosyaların ve diğer basılı
kağıtların düzenlenme şekilleri Adalet Bakanlığınca hazırlanacak
yönetmelikle tayin ve tesbit olunur.

**(İkinci fıkra mülga: 6/6/1985 - 3222/47 md.)**

**(Ek fıkra: 17/7/2003-4949/3 md.)** Yargıtay, icra ve iflâs işlerine
ait kararların tamamını düzenli olarak yayımlar. Buna ilişkin esaslar
Yargıtay tarafından yönetmelikle düzenlenir.

*Harçlar :*

**Madde 15 – (Değişik: 3/7/1940 - 3890/1 md.)**

İcra ve iflas harçlarını kanun tayin eder. Kanunda hilafı yazılı
değilse, bütün harç ve masraflar borçluya ait olup neticede ayrıca hüküm
ve takibe hacet kalmaksızın tahsil olunur.

İcra takiplerinde, müzahereti Adliye kararları takibe yetkili icra
mahkemesi tarafından Hukuk Usulü Muhakemeleri Kanununun 465 ve müteakip
maddelerine tevfikan ittihaz olunur.

––––––––––––––

*(1) 2/7/2012 tarihli ve 6352 sayılı Kanunun 5 inci maddesiyle, bu
fıkrada yer alan “, diğer örneğinin ise en geç o ayın sonunda Adalet
Bakanlığına gönderilmesi” ibaresi madde metninden çıkarılmıştır.*

1244-1

*Şikayet ve şartlar :*

**Madde 16 – (Değişik: 3/7/1940 - 3890/1 md.)**

Kanunun hallini mahkemeye bıraktığı hususlar müstesna olmak üzere İcra
ve İflas dairelerinin yaptığı muameleler hakkında kanuna muhalif
olmasından veya hadiseye uygun bulunmamasından dolayı icra mahkemesine
şikayet olunabilir. Şikayet bu muamelelerin öğrenildiği tarihten yedi
gün içinde yapılır.

Bir hakkın yerine getirilmemesinden veya sebepsiz sürüncemede
bırakılmasından dolayı her zaman şikayet olunabilir.

*Şikayet üzerine yapılacak muameleler :*

**Madde 17 –** Şikayet icra mahkemesince, kabul edilirse şikayet olunan
muamele ya bozulur, yahut düzeltilir.

Memurun sebepsiz yapmadığı veya geciktirdiği işlerin icrası emrolunur.

*Yargılama usulleri :*

**Madde 18 – (Değişik: 18/2/1965 - 538/11 md.)**

**(Değişik birinci fıkra: 2/7/2012-6352/6 md.)** İcra mahkemesine
arzedilen hususlar ivedi işlerden sayılır ve bu işlerde basit yargılama
usulü uygulanır.

Şu kadar ki, talep ve cevaplar dilekçe ile olabileceği gibi icra
mahkemesine ifade zaptettirmek suretiyle de olur.

**(Değişik üçüncü fıkra: 17/7/2003-4949/4 md.)** Aksine hüküm bulunmayan
hâllerde icra mahkemesi, şikâyet konusu işlemi yapan icra dairesinin
açıklama yapmasına ve duruşma yapılmasına gerek olup olmadığını takdir
eder; duruşma yapılmasını uygun gördüğü takdirde ilgilileri en kısa
zamanda duruşmaya çağırır ve gelmeseler bile gereken kararı verir.
Duruşma yapılmayan işlerde icra mahkemesi, işin kendisine geldiği
tarihten itibaren en geç on gün içinde kararını verir. Duruşmalar, ancak
zorunluluk hâlinde ve otuz günü geçmemek üzere ertelenebilir.

MÜDDETLER

*Başlaması ve bitmesi :*

**Madde 19 – (Değişik: 18/2/1965 - 538/12 md.)**

Gün olarak tayin olunan müddetlerde ilk gün hesaba katılmaz.

Ay veya sene olarak tayin olunan müddetler ayın veya senenin kaçıncı
günü işlemeye başlamış ise biteceği ay veya senenin aynı gününde ve
müddetin biteceği ayın sonunda böyle bir gün yoksa ayın son gününde
biter.

Bir müddetin sonuncu günü resmi bir tatil gününe rastlarsa, müddet
tatili takibeden günde biter.

Müddet, son günün tatil saatinde bitmiş sayılır.

*Müddetlerin değiştirilmemesi:*

**Madde 20 –** Bu kanunun tayin eylediği müddetleri değiştiren bütün
mukaveleler hükümsüzdür. Ancak her hangi bir müddetin geçmesinden
istifade hakkı olan borçlu bu hakkından vazgeçebilir. Bu vazgeçme üçüncü
şahıslara tesir etmez.

1245

*İcra tebliğleri:*

**Madde 21 – (Değişik: 18/2/1965 - 538/13 md.)**

İcra dairelerince yapılacak tebliğler yazı ile ve Tebligat Kanunu
hükümlerine göre olur. Bu tebliğler makbuz karşılığında doğrudan doğruya
tevdi suretiyle de yapılabilir.

İlamda ve 38 inci maddeye göre ilam hükmünde sayılan belgelerle ipotek
senedinde yazılı olan adresi değiştiren alacaklı veya borçlu; keyfiyeti
birbirlerine noter vasıtasiyle bildirmiş olmadıkça, tebligat aynı adrese
yapılır ve bu adreste bulunmadığı takdirde Tebligat Kanununun 35 inci
maddesi uygulanır.

Adres değişikliği, yukarıdaki fıkra gereğince alacaklı veya borçlu
tarafından diğer tarafa tebliğ olunduğu halde eski adrese tebligat
yaptırarak Tebligat Kanununun 35 inci maddesinden faydalanmış olan taraf
bu suretle diğer tarafa verdiği bütün zararları yüzde 15 fazlasiyle
ödemeye mecbur olduğu gibi hakkında 343 üncü maddedeki ceza da
uygulanır.

*İcranın durdurulması:*

**Madde 22 –** Şikayet, icra mahkemesince karar verilmedikçe icrayı
durdurmaz.

*Kanundaki Istılahlar:*

**Madde 23 – (Değişik: 14/1/2011-6103/41 md.)**

Bu Kanunun uygulanmasında;

1\. “İpotek” tabiri ipotekleri, ipotekli borç senetlerini, irat
senetlerini, eski hukuk hükümlerine göre tesis edilmiş taşınmaz
rehinlerini, taşınmaz mükellefiyetlerini, bazı taşınmazlar üzerindeki
hususî imtiyazları ve taşınmaz eklenti üzerine rehin muamelelerini,

2\. “Taşınır rehni” tabiri, teslime bağlı rehinleri, Türk Medenî
Kanununun 940 ıncımaddesinde öngörülen rehinleri, ticarî işletme
rehnini, hapis hakkını, alacak ve sair haklar üzerindeki rehinleri,

3\. Sadece “Rehin” tabiri, “ipotek” ve “taşınır rehni” tabirlerine giren
bütün taşınır ve taşınmaz rehinlerini,

ihtiva eder.

Açıkça öngörülen istisnalar dışında, bayrağına ve bir sicile kayıtlı
olup olmadığına bakılmaksızın bütün gemiler hakkında bu Kanunun
taşınırlara ilişkin hükümleri uygulanır. Bu Kanun uyarınca gemi siciline
verilecek şerhler, Türk Ticaret Kanununun 977 nci maddesi hükmüne
tâbidir.

İKİNCİ BAP

*İlamların İcrası*

**I. Para ve Teminattan başka Borçlar Hakkında İlamların İcrası:**

*Taşınır teslimi:*

**Madde 24 – (Değişik: 18/2/1965 - 538/14 md.)**

Bir taşınırın teslimine dair olan ilam icra dairesine verilince icra
memuru bir icra emri tebliği suretiyle borçluya yedi gün içinde o şeyin
teslimini emreder.

1246

İcra emrinde; alacaklı ve borçlunun ve varsa mümesillerinin adları ve
soyadları ile şöhret ve yerleşim yerleri hükmü veren mahkemenin ismi ve
hükmolunun şeyin neden ibaret olduğu, ilamın tarih ve numarası ve icra
mahkemesinden veya istinaf veya temyiz yahut iadei muhakeme yoliyle ait
olduğu mahkemeden icranın geri bırakılması hakkında bir karar
getirilmedikçe cebri icraya devam olunacağı yazılır.^(1)^

Borçlu, bu emri hiç tutmaz veya eksik bırakır ve hükmolunan taşınır veya
misli yedinde bulunursa elinden zorla alınıp alacaklıya verilir.

Yedinde bulunmazsa ilamda yazılı değeri alınır. Vermezse ayrıca icra
emri tebliğine hacet kalmaksızın haciz yoliyle tahsil olunur. Taşınır
malın değeri, ilamda yazılı olmadığı veya ihtilaflı bulunduğu takdirde,
icra memuru tarafından haczin yapıldığı tarihteki rayice göre takdir
olunur.^(2)^

Hükmolunan taşınırın değeri, borsa veya ticaret odalarından, olmıyan
yerlerde icra memuru tarafından seçilecek bilirkişiden sorulup alınacak
cevaba göre tayin edilir.

İlgililerin bu hususta icra mahkemisine şikayet hakları vardır.

**(Mülga yedinci fıkra: 14/1/2011-6103/41 md.)**

*Çocuk teslimi:*

**Madde 25 – (Değişik: 3/7/1940 - 3890/1 md.)**

Çocuk teslimine dair olan ilam icra dairesine verilince icra memuru 24
üncü maddede yazılı şekilde bir icra emri tebliği suretiyle borçluya
yedi gün içinde çocuğun teslimini emreder. Borçlu bu emri tutmazsa çocuk
nerede bulunursa bulunsun ilam hükmü zorla icra olunur.

Çocuk teslim edildikten sonra diğer taraf haklı bir sebep olmaksızın
çocuğu tekrar alırsa ayrıca hükme hacet kalmadan zorla elinden alınıp
öbür tarafa teslim olunur.

*Çocukla şahsi münasebet tesisine dair ilamin icrası:*

**Madde 25/a – (Ek: 18/2/1965 - 538/15 md.)**

Çocukla şahsi münasebetlerin düzenlenmesine dair ilam hükmünün yerine
getirilmesi talebi üzerine icra memuru, küçüğün ilam hükümleri
dairesinde lehine hüküm verilen tarafla şahsi münasebette bulunmasına
mani olunmamasını; aksi halde ilam hükmünun zorla yerine getirileceğini
borçluya 24 üncü maddede yazılı şekilde bir icra emri ile tebliğ eder.
Bu emirde ilam hükmüne aykırı hareketin 341 inci maddedeki cezayı
müstelzim olduğu da yazılır.

Borçlu bu emri tutmazsa ilam hükmü zorla yerine getirilir. Borçlu
alacaklının şikayeti üzerine ayrıca 341 inci maddeye göre
cezalandırılır.

\_\_\_\_\_\_\_\_\_\_\_\_\_\_\_\_\_\_\_\_

*(1) 2/3/2005 tarihli ve 5311 sayılı Kanunun 2 nci maddesiyle “icra
mahkemesinden” ibaresinden sonra gelmek üzere “veya istinaf” ibaresi
eklenmiş ve metne işlenmiştir.*

*(2) Bu fıkrada yer alan “takip tarihindeki” ibaresi, 17/7/2003 tarihli
ve 4949 sayılı Kanunun 6 ncı maddesiyle “haczin yapıldığı tarihteki”
olarak değiştirilmiş ve metne işlenmiştir.*

1247

*Çocuk teslimine ve çocukla kişisel ilişki kurulmasına dair ilâmların
icrasında uzman bulundurulması:*

**Madde 25/b-** **(Ek: 17/7/2003-4949/7 md.)**

Çocukların teslimine ve çocukla kişisel ilişki kurulmasına dair
ilâmların icrası, icra müdürü ile birlikte Sosyal Hizmetler ve Çocuk
Esirgeme Kurumu tarafından görevlendirilen sosyal çalışmacı, pedagog,
psikolog veya çocuk gelişimcisi gibi bir uzmanın, bunların bulunmadığı
yerlerde bir eğitimcinin hazır bulunması suretiyle yerine getirilir.

*Taşınmaz tahliye ve teslimi :*

*1 – Borçlunun elinde ise:*

**Madde 26 – (Değişik: 14/1/2011-6103/41 md.)**

Bir taşınmazın tahliye ve teslimine dair olan ilam, icra dairesine
verilince icra müdürü 24 üncü maddede yazılı şekilde bir icra emri
tebliği suretiyle borçluya yedi gün içinde hükmolunan şeyin teslimini
emreder.

Borçlu taşınmazı işgal etmekte iken bu emri tutmazsa, ilamın hükmü zorla
icra olunur.

Alacaklıya teslim olunan taşınmaza haklı bir sebep olmaksızın tekrar
giren borçlu ayrıca hükme hacet kalmadan zorla çıkarılır.

Taşınmazın içinde bulunup da ilamda dahil olmayan eşya çıkarılarak
borçluya teslim ve hazır değilse vekiline veya ailesi halkından veyahut
müstahdemlerinden reşit bir kimseye tevdi olunur. Bunlardan da kimse
bulunmazsa mezkûr eşya masrafı ileride borçluya ödetilmek üzere peşin
olarak alacaklıdan alınıp emin bir yerde veya alacaklının yedinde
hıfzettirilir ve icra dairesince hemen yapılacak tebligat üzerine borçlu
eşyanın bulunduğu mahalde ise beş ve değil ise otuz gün içinde eşyayı
almaktan veya masrafı ödemekten imtina eder yahut lüzum görülürse icra
müdürü icra mahkemesinin kararıyla bunları satıp tutarından masrafı ifa
eder. Fazla kalırsa borçlunun adına, Adalet Bakanlığınca çıkarılan
yönetmelikte nitelikleri belirlenen bankalardan birine yatırılır.

*2 – Taşınmaz üçüncü şahıs elinde ise :*

**Madde 27 –** Taşınmaz, üçüncü bir şahıs tarafından davadan sonra ve
hükümden evvel tapuya tescil edilmiş bir akte müsteniden işgal edilmekte
ise alacaklı borçlunun o şahsa karşı malik olduğu hakları haiz olur. Bu
şıkkı ihtiyar etmezse borçlusuna karşı tazminat davası açabilir. Şu
kadar ki suiniyet sahibi üçüncü şahıslara karşı umumi hükümler
mahfuzdur.

**(Ek: 29/6/1956 - 6763/42 md.; Mülga ikinci fıkra: 14/1/2011-6103/41
md.)**

*Taşınmaz davalarında hükümlerin tapu sicil dairesine tebliği: ^(1)^*

**Madde 28 - (Değişik: 14/1/2011-6103/41 md.)**

Taşınmaz davalarında davacının lehine hüküm verildiği takdirde mahkeme
davacının talebine hacet kalmaksızın hükmün tefhimi ile beraber
hulasasını tapu sicili dairesine bildirir. İlgili daire bu ciheti
hükmolunan taşınmazın kaydına şerh verir. Bu şerh, Türk Medeni Kanununun
1010 uncu maddesinin ikinci fıkrası hükmüne tâbidir.

Taşınmaz davası üzerine verilen karar ileride davacının aleyhine
kesinleşirse mahkeme, derhal bu hükmün hulasasını da tapu sicili
dairesine bildirir.

–––––––––––––––––

*(1) Bu madde başlığı “Taşınmaz davalarında hükümlerin tapu ve gemi
sicil dairelerine tebliği:” iken, 14/1/2011 tarihli ve 6103 sayılı
Kanunun 41 inci maddesiyle metne işlendiği şekilde değiştirilmiştir.*

1248

*Taşınmaz hakkındaki hükümden sonra yedin tebeddülü :*

**Madde 29 – (Değişik: 14/1/2011-6103/41 md.)**

Hükmün tapu sicili dairesine bildirilmesinden sonraki tebeddüllerin icra
muamelelerine tesiri olmaz. Hükümde gösterilen şey kimin elinde ise
ondan alınıp alacaklıya teslim olunur.

Şu kadar ki, o yerde bulunan üçüncü şahıs bu malı borçludan teslim almış
olmayıp onu doğrudan doğruya işgal etmekte bulunduğunu bildiren bir tapu
sicili kaydı gösterirse mahkemeye müracaatla dava açması için kendisine
yedi gün mühlet verilir. Bu müddet içinde dava açılırsa icra geri
bırakılır.

*Bir işin yapılmasına veya yapılmamasına dair olan ilamlar :^(1)\ ^*

**Madde 30 –** Bir işin yapılmasına mütedair ilam icra dairesine
verilince icra memuru 24 üncü maddede yazılı şekilde bir icra emri
tebliği suretiyle borçluya ilamda gösterilen müddet içinde ve eğer
müddet tayin edilmemişse işin mahiyetine göre başlama ve bitirme
zamanlarını tayin ederek işi yapmağı emreder.

Borçlu muayyen müddetlerde işe başlamaz veya bitirmez ve iş diğer bir
kimse tarafından yapılabilecek şeylerden olur ve alacaklı da isterse
yapılması için lazımgelen masraf icra memuru tarafından ehlivukufa
takdir ettirilir. Bu masrafın ilerde hükme hacet kalmaksızın borçludan
tahsil olunup kendisine verilmek üzere ifasına alacaklı muvafakat ederse
alınıp hükmolunan iş yaptırılır. Muvafakat etmezse ayrıca hükme hacet
kalmadan borçlunun kafi miktarda malı haciz ile paraya çevrilerek o iş
yaptırılır.

İlam, bir işin yapılmamasına mütedair olduğu takdirde icra dairesi
tarafından ilamın hükmü borçluya aynı müddetli bir emirle tebliğ
olunur.Bu emirde ilam hükmüne muhalefetin 343 üncü maddedeki cezayı
müstelzim olduğu yazılır.

**(Ek son fıkra: 17/7/2003-4949/9 md.)** Bir işin yapılmasına veya
yapılmamasına dair olan ilâm hükmü yerine getirildikten sonra borçlu,
ilâm hükmünü ortadan kaldıracak bir eylemde bulunursa, mahkemeden ayrıca
hüküm almaya gerek kalmadan, önceki ilâm hükmü tekrar zorla yerine
getirilir.

*İrtifak haklarına mütedair ilamlar: ^(2)^*

**Madde 31 – (Değişik: 14/1/2012-6103/41 md.)**

Bir irtifak hakkının kaldırılmasına yahut böyle bir hakkın tahmiline
mütedair ilam icra dairesine verilince icra müdürü 24 üncü maddede
yazılı şekilde yedi günlük bir icra emri gönderir. Borçlu muhalefet
ederse ilamın hükmü zorla icra olunur.

–––––––––––––––––

*(1) Bu madde başlığı, “Bir işin yapılmasına dair olan ilamlar :” iken,
17/7/2003 tarihli ve 4949 sayılı Kanunun 9 uncu maddesiyle metne
işlendiği şekilde değiştirilmiştir.*

*(2) Bu madde başlığı “İrtifak haklariyle gemi üzerindeki intifa
haklarına mütedair ilamlar :” iken, 14/1/2011 tarihli ve 6103 sayılı
Kanunun 41 inci maddesiyle metne işlendiği şekilde değiştirilmiştir.*

1248-1

*Gemilere ve bunlarla ilgili aynî haklara ilişkin ilamların icrası:*

**Madde 31/a –** **(Ek: 14/1/2011-6103/41 md.)**

Bayrağına ve sicile kayıtlı olup olmadığına bakılmaksızın bütün gemilere
ve bunlarla ilgili aynî haklara ilişkin kararlar, kesinleşmedikçe icra
edilemez.

Sicile kayıtlı Türk gemilerine ve bunlarla ilgili aynî haklara ilişkin
davalarda davacının lehine hüküm verilirse, mahkeme, davacının istemine
gerek kalmaksızın, hükmün tefhimi ile birlikte özetini gemi sicili
müdürlüğüne bildirir. Hüküm, gemi siciline şerh edilir. Davada verilen
karar ileride davacının aleyhine kesinleşirse, mahkeme, bu hükmün
özetini de gemi sicili müdürlüğüne derhal bildirir. Sicile kayıtlı olup
olmadığına bakılmaksızın bütün yabancı bayraklı gemiler bakımından
mahkeme, bu fıkrada öngörülen bildirimleri, geminin bayrağını taşıdığı
devletin en yakın konsolosluğuna yapar. Hükmün gemi siciline şerh
edilmesinden sonra geminin zilyetliğini elde eden kişi aleyhine yeni bir
ilâm alınmasına gerek olmadan, üçüncü fıkraya göre işlem yapılır.

Bayrağına ve sicile kayıtlı olup olmadığına bakılmaksızın bir geminin
tahliye ve teslimine ilişkin ilâm, icra dairesine verilince icra müdürü,
bir icra emri tebliği suretiyle borçluya yedi gün içinde o geminin
teslimini emreder. İcra emrinde; alacaklı ve borçlunun ve varsa
temsilcilerinin adları ve soyadları ile yerleşim yerleri, hükmü veren
mahkemenin ismi ile tahliye ve teslimine hükmolunan geminin kimliği,
ilâmın tarih ve numarası ve icra mahkemesinden veya istinaf ya da temyiz
yahut iadei muhakeme yoluyla görülmekte olduğu mahkemeden icranın geri
bırakılması hakkında bir karar getirilmedikçe cebrî icraya devam
olunacağı yazılır.

Borçlu, gemiye zilyet olduğu hâlde bu emri yerine getirmezse, ilâmın
hükmü zorla tenfiz olunur. Borçlu geminin zilyedi değilse, alacaklı
aşağıda yazılı seçimlik haklardan birini kullanabilir:

1\. Alacaklı, geminin ilâmda yazılı değerinin alınmasını isteyebilir.
Borçlu bu değeri ödemezse ayrıca icra emri tebliğine gerek kalmaksızın,
söz konusu değer kendisinden haciz yoluyla tahsil olunur. Geminin
değeri, ilâmda yazılı olmadığı ve taraflar bu değer üzerinde
anlaşamadıkları takdirde, icra müdürü tarafından seçilecek bilirkişi
heyetine tespit ettirilir. Bilirkişi heyeti geminin kıymet takdiri
sırasındaki değerini esas alır.

2\. Alacaklı, gemiye zilyet olan üçüncü kişiye karşı borçlunun sahip
olduğu hakları kullanabilir. Şu kadar ki, üçüncü kişi, davadan sonra ve
hükümden önce gemi siciline tescil edilmiş bir sözleşmeye dayanarak
gemiye zilyet ise (1) numaralı bent hükmü uygulanır.

Alacaklıya teslim olunan gemiye haklı bir sebep olmaksızın tekrar giren
borçlu veya üçüncü kişi, ayrıca hükme gerek kalmadan zorla çıkarılır.

Gemide bulunup da ilâma dahil olmayan eşya, çıkarılarak borçluya teslim
ve bu kişi hazır değilse vekiline tevdi olunur. Bunlardan hiçbiri
bulunmazsa mezkûr eşya, masrafı ileride borçluya ödetilmek üzere peşin
olarak alacaklıdan alınıp emin bir yerde veya alacaklının yedinde
hıfzettirilir ve icra dairesince hemen yapılacak tebligat üzerine borçlu
eşyanın bulunduğu mahalde ise beş, değil ise otuz gün içinde eşyayı
almaktan veya masrafı ödemekten kaçınırsa yahut gerek görülürse, icra
müdürü, icra mahkemesinin kararıyla bunları satıp tutarından masrafı
öder; fazlası kalırsa borçlunun adına, Adalet Bakanlığınca çıkarılan
yönetmelikte nitelikleri belirlenen bankalardan birine yatırır.

1248-2

Sicile kayıtlı Türk gemileri üzerinde ipotek veya intifa hakkının
kurulmasına veya kaldırılmasına ilişkin ilâm, icra dairesine verilince,
icra müdürü, üçüncü fıkrada yazılı şekilde yedi günlük bir icra emri
gönderir. Borçlu emri yerine getirmezse, ilâmın hükmü zorla icra olunur.

Gemiye ilişkin bir işin yapılmasına veya yapılmamasına dair olan ve
önceki fıkra hükümlerine girmeyen ilâmların icrası hakkında 30 uncu
madde uygulanır.

**II. Para ve Teminat Verilmesi Hakkındaki İlamların İcrası :**

*İcra emri ve muhtevası :*

**Madde 32 – (Değişik: 18/2/1965 - 538/16 md.)**

Para borcuna veya teminat verilmesine dair olan ilam icra dairesine
verilince icra memuru borçluya bir icra emri tebliğ eder. Bu emirde 24
üncü maddede yazılanlardan başka hükmolunan şeyin cinsi ve miktarı
gösterilir ve nihayet yedi gün içinde ödenmesi ve bu müddet içinde borç
ödenmez veya hükmolunan teminat verilmezse icra mahkemesinden veya
istinaf veya temyiz yahut iadei muhakeme yolu ile ait olduğu mahkemeden
icranın geri bırakılmasına dair bir karar getirilmedikçe cebri icra
yapılacağı ve bu müddet içinde 74 üncü madde mucibince mal beyanında
bulunması ve bulunmazsa hapis ile tazyik olunacağı, mal beyanında
bulunmaz veya hakikata muhalif beyanda bulunursa hapis ile
cezalandırılacağı ihtar edilir.^(1)(2)^

**(Ek fıkra: 2/7/2012-6352/7 md.)** Yabancı devlet aleyhine başlatılan
ilamlı icra takiplerine ilişkin icra emrinde uluslararası andlaşmalar
saklı kalmak kaydıyla, borçlu devlete ait olan mallar hakkında cebri
icra yapılabileceği hususu ayrıca ihtar edilir.

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu maddede yer alan “hapis ile tazyik olunacağı ve“ ibaresi,
17/7/2003 tarihli ve 4949 sayılı Kanunun 10 uncu maddesiyle “hapis ile
tazyik olunacağı, mal beyanında bulunmaz veya” olarak değiştirilmiş ve
metne işlenmiştir.*

*(2) Bu maddenin ikinci cümlesinde yer alan "temyiz yahut" ibaresi,
2/3/2005 tarihli ve 5311 sayılı Kanunun 3 üncü maddesiyle “istinaf veya
temyiz yahut” olarak değiştirilmiş ve metne işlenmiştir.*

1249

*İcranın geri bırakılması :*

**Madde 33 – (Değişik : 18/2/1965 – 538/17 md.)**

İcra emrinin tebliği üzerine borçlu yedi gün içinde dilekçe ile icra
mahkemesine başvurarak borcun zamanaşımına uğradığı veya imhal veya itfa
edildiği itirazında bulunabilir. İtfa veya imha iddiası yetkili
mercilerce re’sen yapılmış veya usulüne göre tasdik edilmiş yahut icra
dairesinde veya icra mahkemesinde veya mahkeme önünde ikrar olunmuş
senetle tevsik edildiği takdirde icra geri bırakılır.

İcra emrinin tebliğinden sonraki devrede tahakkuk etmiş itfa, imhal,
veya zamanaşımına dayanan geri bırakma istekleri her zaman yapılabilir.
Bunlardan itfa veya imhale dayanan istekler mutlaka noterlikçe re’sen
yapılmış veya tasdik olunmuş belgelere veya icra zaptına istinat
ettirilmelidir.

İcra mahkemesi, geri bırakılma talebini reddettiği takdirde borçlu ancak
istinaf veya temyiz yolujna başvuru süresi içinde alacağı karşılıyacak
nakit veya icra mahkemesince kabul edilecek taşınır rehin veya esham
veya tahvilat veya taşınmaz rehni yahut muteber bir banka kefaleti
göstermek şartiyle istinaf veya temyiz yoluna başvurabilir. Borçlunun
yeter malı mahcuz ise veya borçlunun talebi üzerine istinaf veya temyiz
yoluna başvuru süresi içinde yeter malı haczedilmişse bu fıkrada yazılı
teminatı göstermeye lüzum yoktur.^(1)^

Borçlu olmadığı parayı ödemek mecburiyetinde kalan borçlunun 72 nci
madde mucibince istirdat davası açarak paranın geriye verilmesini
istemek hakkı saklıdır.

*İlamın zamanaşımına uğradığı iddiası :*

**Madde 33/a – Ek: 18/2/1965 – 538/18 md.)**

İlamın zamanaşımına uğradığı veya zamanaşımının kesildiği veya tatile
uğradığı iddiaları icra mahkemesi tarafından resmi vesikalara müsteniden
incelenerek icranın geri bırakılmasına veya devamına karar verilir.

Alacaklı, icranın geri bırakılması kararının kesinleştiğinin kendisine
tebliğinden sonra, zamanaşımının vakı olmadığını ispat sadedinde ve 7
gün içinde umumi mahkemelerde dava açabilir. Aksi takdirde icrası
istenen ilamın zamanaşımına uğradığı hususu kesin hüküm teşkil eder.

İcranın devamına karar verilmesi halinde 33 üncü maddenin son fıkrası
burada da uygulanır.

**III. Müşterek Hükümler :**

*İcranın nereden isteneceği :*

**Madde 34 –** İlamların icrası her icra dairesinden talep olunabilir.
Alacaklı yerleşim yerini değiştirirse takibin yeni yerleşim yerini icra
dairesine havalesini isteyebilir.

*Takibin başlaması :*

**Madde 35 –** Takip, ilamın icra dairesine tevdii ile başlar. İstiyen
alacaklıya kayıt numarasını mübeyyin bedava ve pulsuz bir ilmühaber
verilir.

*İcranın geri bırakılması için verilecek süre^(2)^*

**Madde 36 – (Değişik: 2/3/2005 – 5311/5 md.)**

İlâma karşı istinaf veya temyiz yoluna başvuran borçlu, hükmolunan para
veya eşyanın resmî bir mercie depo edildiğini ispat eder yahut
hükmolunan para veya eşya kıymetinde icra mahkemesi tarafından kabul
edilecek taşınır rehni veya esham veya tahvilât veya taşınmaz rehni veya
muteber banka kefaleti gösterirse veya borçlunun hükmolunan para ve
eşyayı karşılayacak malı mahcuz ise icranın geri bırakılması için bölge
adliye mahkemesi veya Yargıtaydan karar alınmak üzere icra müdürü
tarafından kendisine uygun bir süre verilir. Bu süre ancak zorunluluk
hâlinde uzatılabilir.

\_\_\_\_\_\_\_\_\_\_\_\_\_\_\_\_\_\_\_\_\_

*(1) 2/3/2005 tarihli ve 5311 sayılı Kanunun 4 üncü maddesiyle, bu
fıkrada yer alan "temyiz süresi" ibareleri, "istinaf veya temyiz yoluna
başvuru süresi"; "temyiz yoluna gidebilir." ibaresi "istinaf veya temyiz
yoluna başvurabilir." şeklinde değiştirilmiş ve metne işlenmiştir.*

*(2) Bu madde başlığı “İcranın geri bırakılması için verilecek mühlet :”
iken, 2/3/2005 tarihli ve 5311 sayılı Kanunun 5 inci maddesiyle metne
işlendiği şekilde değiştirilmiştir.*

1250

Borçlu, Devlet veya adlî yardımdan yararlanan bir kimse ise teminat
gösterme zorunluluğu yoktur.

Ücreti ilgililer tarafından verilirse bölge adliye mahkemesi veya
Yargıtayca icranın geri bırakılması hakkındaki karar icra dairesine en
uygun vasıtalarla bildirilir.

Nafaka hükümlerinde böyle bir süre verilemez.

Bölge adliye mahkemesince başvurunun haklı görülmesi hâlinde teminatın
geri verilip verilmeyeceğine karar verilir. Yargıtayca hükmün bozulması
hâlinde borçlunun başvurusu üzerine, bozmanın mahiyetine göre teminatın
geri verilip verilmeyeceğine mahkemece kesin olarak karar verilir.

Bölge adliye mahkemesince başvurunun esastan reddine karar verilmesi
veya Yargıtayca hükmün onanması hâlinde alacaklının istemi üzerine
başkaca işleme gerek kalmaksızın teminata konu olan para alacaklıya
ödenir. Mal ve haklar ise, malın türüne göre icra dairesince paraya
çevrilir. İlâm alacaklısının teminat üzerinde rüçhan hakkı vardır.

*Haciz veya iflas istemek yetkisi :*

**Madde 37 –** İcra emrinde yazılı müddet geçtiği halde borcunu
ödemiyenlerin malları haczolunur yahut borçlu iflasa tabi eşhastan
olupta alacaklı isterse yetkili ticaret mahkemesince iflasına karar
verilir.

*İlam mahiyetini haiz belgeler :*

**Madde 38 – (Değişik: 18/2/1965 - 538/20 md.)**

Mahkeme huzurunda yapılan sulhlar, kabuller ve para borcu ikrarını havi
re'sen tanzim edilen noter senetleri, istinaf ve temyiz kefaletnameleri
ile icra dairesindeki kefaletler, ilamların icrası hakkındaki hükümlere
tabidir. Bu maddedeki icra kefaletleri müteselsil kefalet
hükmündedir.^(1)^

*Zamanaşımı :*

**Madde 39 –** İlama müstenit takip, son muamele üzerinden on sene
geçmekle zamanaşımına uğrar.

Noter senedine müstenit takip, senedin mahiyetine göre borçlar veya
ticaret kanunlarında muayyen olan zamanaşımlarına tabidir.

*İcranın iadesi :*

**Madde 40 – (Değişik birinci fıkra: 2/3/2005-5311/7 md.)** Bir ilâmın
bölge adliye mahkemesince kaldırılması veya temyizen bozulması icra
muamelelerini olduğu yerde durdurur.

**(Değişik ikinci fıkra: 2/3/2005-5311/7 md.)** Bir ilâm hükmü icra
edildikten sonra bölge adliye mahkemesince kaldırılır veya yeniden esas
hakkında karar verilir ya da Yargıtayca bozulup da aleyhine icra takibi
yapılmış olan kimsenin hiç veya o kadar borcu olmadığı kesin bir ilâmla
tahakkuk ederse, ayrıca hükme hacet kalmaksızın icra tamamen veya kısmen
eski hâline iade olunur.

Ancak üçüncü şahısların hüsnü niyetle kazandıkları haklara halel gelmez.

*Umumi hükümler :*

**Madde 41 –** Kanunun bu ikinci babında yazılı hükümlere mugayir
olmıyan diğer hükümleri ilama müstenit takiplerde de cereyan eder.

ÜÇÜNCÜ BAP

İlamsız takip

*I. Takibin muhtelif tarzları :*

*Para borcu ve teminat için takip :*

**Madde 42 –** Bir paranın ödenmesine veya bir teminatın verilmesine
dair olan cebri icralar takip talebiyle başlar ve haciz yoliyle veya
rehnin paraya çevrilmesi yahut iflas suretiyle cereyan eder.

**(Ek fıkra: 2/7/2012-6352/8 md.)** Yabancı devlet aleyhine ilamsız
takip yoluna başvurulamaz.

*İflasa tabi şahıslar hakkındaki takip :*

**Madde 43 – (Değişik 18/2/1965 - 538/21 md.)**

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu maddede yer alan “noter senetleri ve” ibaresi, 2/3/2005 tarihli
ve 5311 sayılı Kanunun 6 ncı maddesiyle “noter sanetleri, istinaf ve”
şeklinde değiştirilmiş ve metne işlenmiştir.*

1251

İflas yolu ile takip, ancak Ticaret Kanunu gereğince tacir sayılan veya
tacirler hakındaki hükümlere tabi bulunanlar ile özel kanunlarına göre
tacir olmadıkları halde iflasa tabi bulundukları bildirilen hakiki veya
hükmi şahıslar hakkında yapılır. Şu kadar ki, alacaklı bu kimseler
hakkında haciz yolu ile de takipte bulunabilir.

Bu yollardan birini seçen alacaklı bir defaya mahsus olmak üzere o yolu
bırakıp harc ödemeksizin diğerine yeni baştan müracaat edebilir.

*Ticareti terk edenler:*

**Madde 44 – (Değişik: 18/2/1965-538/22 md.)**

Ticareti terk eden bir tacir 15 gün içinde keyfiyeti kayıtlı bulunduğu
ticaret siciline bildirmeye ve bütün aktif ve pasifi ile alacaklılarının
isim ve adreslerini gösteren bir mal beyanında bulunmaya mecburdur.
Keyfiyet ticaret sicili memurluğunca ticaret sicili ilanlarının
yayınlandığı gazete'de ve alacaklıların bulunduğu yerlerde de mütat ve
münasip vasıtalarla ilan olunur. İlan masraflarını ödemiyen tacir
beyanda bulunmamış sayılır.

Bu ilan tarihinden itibaren bir sene içinde, ticareti terk eden tacir
hakkında iflas yolu ile takip yapılabilir.

Ticareti terk eden tacir, mal beyanının tevdii tarihinden itibaren iki
ay müddetle haczi kabil malları üzerinde tasarruf edemez.

Üçüncü şahısların zilyedlik ve tapu sicili hükümlerine dayanarak iyi
niyetle elde ettiği haklar saklıdır. Ancak karı ve koca ile usul ve
füru, neseben veya sıhren ikinci dereceye kadar (Bu derece dahil)
hısımlar, evlat edinenle evlatlık arasındaki iktisaplarda iyi niyet
iddiasında bulunulamaz.

**(Değişik beşinci fıkra: 17/7/2003-4949/11 md.)** Mal beyanını alan
icra mahkemesi, keyfiyeti tapu veya gemi sicil daireleri ile Türk Patent
Enstitüsüne bildirir. Bu bildiri üzerine sicile, temlik hakkının iki ay
süre ile tahdit edilmiş bulunduğu şerhi verilir. Keyfiyet ayrıca Türkiye
Bankalar Birliğine de bildirilir.

Bozulmaya maruz veya muhafazası külfetli olan veya tayin edilen kanuni
müddet içinde değerinin düşmesi kuvvetle muhtemel bulunan mallar
hakkında, tacirin talebi üzerine, mahkemece icra memuru marifetiyle ve
bu kanun hükümleri dairesinde bu malların satılmasına ve bedelinin 9
uncu maddede yazılı bir bankaya depo edilmesine karar verilebilir.

*Rehin ve ipotekle temin edilmiş alacaklar:*

**Madde 45 –** Rehinle temin edilmiş bir alacağın borçlusu iflasa tabi
şahıslardan olsa bile alacaklı yalnız rehinin paraya çevrilmesi yoliyle
takip yapabilir. Ancak rehinin tutarı borcu ödemeğe yetmezse alacaklı
kalan alacağını iflas veya haciz yoliyle takip edebilir.

**(Ek Fıkra: 21/2/2007-5582/1 md)** 2499 sayılı Sermaye Piyasası
Kanununun 38/A maddesinin birinci fıkrasında tanımlanan konut
finansmanından kaynaklanan rehinle temin edilmiş alacaklar ile Toplu
Konut İdaresi Başkanlığının rehinle temin edilmiş alacaklarının
takibinde, rehnin paraya çevrilmesi yoluyla takip yapılabilir veya haciz
yoluna başvurulabilir.

Police ve emre muharrer senetlerle çekler hakkındaki 167 nci madde hükmü
mahfuzdur.

İpotekle temin edilmiş faiz ve senelik taksit alacaklarında, alacaklının
intihabına ve borçlunun sıfatına göre, rehinin paraya çevrilmesi veya
haciz yahut iflas yollarına müracaat olunabilir.

**(Ek fıkra: 27/5/1933 - 2228/1 md.; Mülga: 29/6/1956 - 6763/42 md.)**

*Haciz yoliyle takip:*

*1 – Umumiyetle:*

**Madde 46 –** Takip diğer bütün hallerde haciz yoliyle yapılır. Borçlu
tüccar sıfatını yeni iktisap etmişse bundan evvel aleyhinde talep
edilmiş hacizler iflasına hükmolunmadıkça eskisi gibi icra olunur.

1252

*2 – Hukuku amme boçları:*

**Madde 47 –** Para cezasiyle diğer hukuku amme borçlarının takibi
hakkındaki kanunlar hükmü mahfuzdur. Şukadar ki, Devletin bir akitten
veya haksız bir fiilden doğan alacakları hakkında bu kanunun hükümleri
cereyan eder.

*Zabıt ve müsadere edilen eşyanın paraya çevrilmesi:*

**Madde 48 –** Devletin cezai ve mali kanunları mucibince zabıt ve
müsadere edilmiş olan şeylerin paraya çevrilmesi o kanunların
hükümlerine göre yapılır.

*Rehin karşılığı ödünç verenler:*

**Madde 49 – (Değişik: 18/2/1965 - 538/23 md.)**

Rehin karşılığı yapılan ödünç verme işlerinde Medeni Kanun ile Türkiye
Cumhuriyeti Ziraat Bankası ve Türkiye Emlak Kredi Bankasının özel
kanunlarında paraya çevirmeye dair hükümleri saklıdır.

II\. YETKİ

*Yetki ve itirazları:*

**Madde 50 – (Değişik: 3/7/1940 - 3890/1 md.)**

Para veya teminat borcu için takip hususunda Hukuk Usulü Muhakemeleri
Kanununun yetkiye dair hükümleri kıyas yolu ile tatbik olunur. Şu kadar
ki, takibe esas olan akdin yapıldığı icra dairesi de takibe yetkilidir.

Yetki itirazı esas hakkındaki itirazla birlikte yapılır. İcra mahkemesi
tarafından önce yetki meselesi tetkik ve kati surette karara raptolunur.

İki icra mahkemesi arasında yetki noktasından ihtilaf çıkarsa Hukuk
Usulü Muhakemeleri Kanununun 25 inci maddesi hükmü tatbik olunur.

III\. TATİLLER VE TALİKLER

*Tatiller:*

*1 – Bütün borçlular hakkında:*

**Madde 51 – (Değişik: 18/2/1965 - 538/24 md.)**

Güneşin batmasından bir saat sonra ile güneşin doğmasından bir saat
önceye kadarki devrede (Gece vakti) ve tatil günlerinde takip
muameleleri yapılamaz. Ancak, gece iş görülen yerlerde gece vakti
hasılat haczi mümkündür. Tatil günlerinde haciz ve tebligat
yapılabileceği gibi muhafaza tedbirleri de alınabilir. Borçlunun mal
kaçırdığı anlaşılırsa gece vakti dahi haciz yapılması caizdir.

Bir borçlu hakkında kanunda gösterilen sebeplerden dolayı icra talik
edilmiş veya konkordato için mühlet verilmiş ise, o borçluya karşı takip
muamelesi yapılamaz.

*2 – Borçlunun ailesinden birinin ölümü halinde:*

**Madde 52 –** Karısı yahut kocası ve kan ve sıhriyet itibariyle usul
veya füruundan birisi ölen bir borçlu aleyhindeki takip, ölüm günü ile
beraber üç gün için talik olunur.

*3 – Terekenin borçlarında:*

**Madde 53 –** Terekenin borçlarından dolayı ölüm günü ile beraber üç
gün içinde takip geri bırakılır. Mirasçı mirası kabul veya reddetmemişse
bu hususta Kanunu Medenide muayyen müddetler geçinceye kadar takip geri
kalır.

İcra takibi sırasında borçlu öldüğünde tereke henüz taksim edilmemiş
veya resmi tasfiyeye tabi tutulmamış yahut mirasçılar arasında aile
şirketi tesis olunmamışsa borçlu hayatta olsaydı hangi usul tatbik
olunacak idi ise terekeye karşı ona göre takip devam eder.

1253

Bu takibin mirasçıya karşı devam edebilmesi ancak rehinin paraya
çevrilmesi veya haciz yollariyle kabildir.

*4 – Tutukluluk ve hükümlülük halinde:*

**Madde 54 – (Değişik: 18/2/1965 - 538/25 md.)**

Mümessili olmıyan bir tutuklu veya hükümlü aleyhine takipte, mümessil
tayini vesayet makamına ait olmadıkça, icra memuru bir mümessil tayin
etmesi için kendisine münasip bir mühlet verir ve takibi bu sürenin
bitmesine bırakır. Bu mühlet içinde temsilci tayin edip icra dairesine
bildirmiyen tutuklu veya hükümlü hakkında takibe devam olunur.

Mal kaçırılması ihtimali olan hallerde bu mühlet içinde de haciz
yapılabilir.

*5 – Askerlik halinde:*

**Madde 54/a – (Ek - 18/2/1965 - 538/26 md.)**

Askerlik hizmetinin devamı müddetince erler, onbaşılar ve kıta çavuşları
(Uzman veya uzatmalı çavuş ve onbaşılar hariç) aleyhine takipte, icra
memuru, bir mümessil tayin etmesi için kendisine münasip bir mühlet
verir ve takibi bu sürenin bitmesine bırakır. Bu müddet içinde temsilci
tayin edip icra dairesine bildirmiyenler hakkında takibe devam olunur.

Mal kaçırılması ihtimali olan hallerde bu mühlet içinde de haciz
yapılabilir.

*6 – Borçlunun ağır hastalığı halinde:*

**Madde 55 – (Değişik: 18/2/1965 - 538/27 md.)**

Takip borçlunun mümessil tayin edemiyecek derecede ağır hastalığı
halinde muayyen bir zaman için icra memurluğunca talik olunabilir. Ağır
hastalığın resmi belge ile tahakkuku lazımdır.

Mal kaçırılması ihtimali olan hallerde hastalığın devamı sırasında da
haciz yapılabilir.

*Talikın müddetlerin cereyanına tesiri:*

**Madde 56 – (Değişik: 18/2/1965 - 538/28 md.)**

Takip talikleri esnasında müddetlerin cerayanı durmaz. Müddetin nihayeti
bir talik gününe rastlarsa müddet talikin bitiminden sonra bir gün daha
uzatlır.

IV\. İCRA TEBLİĞLERİ

*İcra tebliğleri:*

**Madde 57 – (Değişik: 18/2/1965 - 538/29 md.)**

İcraya ait tebliğlerde Tebligat Kanunu hükümleri uygulanır. Ancak
borçlu, kendilerine kanunen mümessil tayin olunması icabeden şahıslardan
ise icra memuru kısa bir zamanda mümessil tayin edilmesini ait olduğu
makamdan ister.

Tebliğ, Medeni Kanunun 159 ve 396 ncı maddelerine göre mezun olanların
meslek veya sanatına mütaallik muamelelerden doğmuş bir borca dair ise
kendilerine yapılır.

V. TAKİP TALEBİ

*Takip talebi ve muhtevası:*

**Madde 58 – (Değişik: 18/2/1965 - 538/30 md.)**

**(Değişik birinci fıkra: 2/7/2012-6352/9 md.)** Takip talebi icra
dairesine yazılı veya sözlü olarak ya da elektronik ortamda yapılır.

Talepte şunlar gösterilir:

1\. **(Değişik: 2/7/2012-6352/9 md.)** Alacaklının ve varsa kanuni
temsilcisinin ve vekilinin adı, soyadı; alacaklı veya vekili adına
ödemenin yapılacağı banka adı ile hesap bilgileri; varsa Türkiye
Cumhuriyeti kimlik numarası veya vergi kimlik numarası; şöhret ve
yerleşim yeri; alacaklı yabancı memlekette oturuyorsa Türkiye’de
göstereceği yerleşim yeri (Yerleşim yeri gösteremezse icra dairesinin
bulunduğu yer yerleşim yeri sayılır.);

2\. **(Değişik: 2/7/2012-6352/9 md.)** Borçlunun ve varsa kanuni
temsilcisinin adı, soyadı, alacaklı tarafından biliniyorsa Türkiye
Cumhuriyeti kimlik numarası veya vergi kimlik numarası, şöhret ve
yerleşim yeri;

Bir terekeye karşı yapılan taleplerde kendilerine tebligat yapılacak
mirasçıların adı, soyadı, biliniyorsa Türkiye Cumhuriyeti kimlik
numarası veya vergi kimlik numarası, şöhret ve yerleşim yerleri;

1254

3\. **(Değişik: 17/7/2003-4949/12 md.)** Alacağın veya istenen teminatın
Türk parasıyla tutarı ve faizli alacaklarda faizin miktarı ile işlemeye
başladığı gün, alacak veya teminat yabancı para ise alacağın hangi
tarihteki kur üzerinden talep edildiği ve faizi;

4\. Senet, senet yoksa borcun sebebi;

5\. Takip yollarından hangisinin seçildiği;

Alacak belgeye dayanmakta ise, belgenin aslının veya alacaklı yahut
mümessili tarafından tasdik edilmiş, borçlu sayısından bir fazla
örneğinin takip talebi anında icra dairesine tevdii mecburidir.

Alacaklıya takip talebinde bulunduğuna ve verdiği belgelere, talep ve
takip masraflarına dair bedava ve pulsuz bir makbuz verilir.

*Takip masrafları:*

**Madde 59 – (Değişik: 6/6/1985 - 3222/4 md.)**

Takip masrafları borçluya aittir. Alacaklı, yapılmasını talep ettiği
muamelenin masrafını ve ayrıca takip talebinde bulunurken borçlunun 62
nci maddeye göre yapabileceği itirazın kendisine tebliğ masrafını da
avans olarak peşinen öder.

Alacaklı ilk ödenen paradan masraflarını alabilir.

VI\. ÖDEME EMRİ VE İTİRAZ

*1 – Ödeme emri ve muhtevası:*

**Madde 60 – (Değişik: 18/2/1965 - 538/31 md.)**

**(Değişik birinci fıkra: 2/7/2012-6352/10 md.)** İcra müdürü takip
talebinin bu Kanunda öngörülen şartları içerdiğine karar verirse ödeme
emri düzenler. Talebin kabul edilmemesi halinde verilen karar tutanağa
yazılır.

Emir:

1\. **(Değişik: 2/7/2012-6352/10 md.)** Alacaklının veya vekilinin banka
hesap numarası hariç olmak üzere, 58 inci maddeye göre takip talebine
yazılması lazım gelen kayıtları,

2\. **(Değişik: 2/7/2012-6352/10 md.)** Borcun ve masrafların yedi gün
içinde icra dairesine ait ödeme emrinde yazılı olan banka hesabına
ödenmesi, borç, teminat verilmesi mükellefiyeti ise teminatın bu süre
içinde gösterilmesi ihtarını,

3\. Takibin dayandığı senet altındaki imza kendisine ait değilse yine bu
yedi gün içinde bu cihetin ayrıca ve açıkça bildirilmesi; aksi halde
icra takibinde senedin kendisinden sadır sayılacağı,

Senet altındaki imzayı reddettiği takdirde icra mahkemesi önünde
yapılacak duruşmada hazır bulunması; buna uymazsa vakı itirazın
muvakkaten kaldırılmasına karar verileceği,

Borcun tamamına veya bir kısmına yahut alacaklının takibat icrası
hakkına dair bir itirazı varsa bunu da aynı süre içinde beyan etmesi,

İhtarını,

4\. Senet veya borca itirazını bildirmediği takdirde yukarda yazılı yedi
günlük süre içinde 74 üncü maddeye göre mal beyanında bulunması ve
bulunmazsa hapisle tazyik olunacağı; mal beyanında bulunmaz veya
hakikate aykırı beyanda bulunursa ayrıca hapisle cezalandırılacağı
ihtarını,

5\. Borç ödenmez veya itiraz olunmazsa cebri icraya devam edileceği
beyanını,

İhtiva eder.

Ödeme emri iki nüsha olarak düzenlenir. Bir nüshası borçluya gönderilir,
diğeri icra dosyasına konulur. Alacaklı isterse kendisine ayrıca
tasdikli bir nüsha verilir. Nüshalar arasında fark bulunduğu takdirde
borçludaki muteber sayılır.

Alacaklıya verilen nüsha hiçbir resim ve harca tabi değildir.

1255

*2 – Ödeme emrinin tebliği:*

**Madde 61 – (Değişik: 18/2/1965 - 538/32 md.)**

Ödeme emri borçluya takip talebinden itibaren nihayet 3 gün içinde
tebliğe gönderilir. Takip belgeye dayanıyorsa, belgenin tasdikli bir
örneği ödeme emrine bağlanır.

Müşterek borçlular aynı zamanda takip ediliyorlarsa hepsinin veya bir
kısmının bir mümessil tarafından temsil edilmeleri hali müstesna olmak
üzere her birine ayrı ayrı ödeme emri tebliğ edilmek lazımdır.

Bir borçlu hakkında aynı günde birden ziyade takip talebi varsa icra
dairesi bunların ödeme emirlerini aynı zamanda tebliğe gönderir.

Kanunen eklenmesi gereken müddetler saklıdır.

Borçlu hakkında bir icra dairesinde ayrı ayrı günlerde birden ziyade
takip talebinde bulunulmuş ise bunlardan hiçbirinde kendisinden daha
eski olan talepten önce ödeme emri tebliğe gönderilemez.

İTİRAZ

*1 – Süresi ve şekli:*

**Madde 62 – (Değişik: 18/2/1965 - 538/33 md.)**

İtiraz etmek istiyen borçlu, itirazını, ödeme emrinin tebliği tarihinden
itibaren yedi gün içinde dilekçe ile veya sözlü olarak icra dairesine
bildirmeye mecburdur. **(Değişik ikinci cümle: 17/7/2003-4949/13 md.)**
İtiraz, takibi yapan icra dairesinden başka bir icra dairesine yapıldığı
takdirde bu daire gereken masrafı itirazla birlikte alarak itirazı
derhal yetkili icra dairesine gönderir; alınmayan masraftan memur şahsen
sorumludur.

**(Değişik fıkra: 17/7/2003-4949/13 md.)** Takibe itiraz edildiği, 59
uncu maddeye göre alacaklının yatırdığı avanstan karşılanmak suretiyle
üç gün içinde bir muhtıra ile alacaklıya tebliğ edilir.

**(Ek fıkra: 17/7/2003-4949/13 md.)** Borçlu veya vekili, dava ve takip
işlemlerine esas olmak üzere borçluya ait yurt içinde bir adresi
itirazla birlikte bildirmek zorundadır. Adresini değiştiren borçlu yurt
içinde yeni adres bildirmediği ve tebliğ memurunca yurt içinde yeni
adresi tespit edilemediği takdirde, takip talebinde gösterilen adrese
çıkarılacak tebligat borçlunun kendisine yapılmış sayılır.

Borcun bir kısmına itiraz eden borçlunun o kısman cihet ve miktarını
açıkca göstermesi lazımdır. Aksi takdirde itiraz edilmemiş sayılır.

**(Mülga dördüncü fıkra: 17/7/2003-4949/103 md.)**

Borçlu takibin müstenidi olan senet altındaki imzayı reddediyorsa, bunu
itirazında ayrıca ve açıkça beyan etmelidir. Aksi takdirde icra takibi
yönünden senetteki imzayı kabul etmiş sayılır.

Borçluya, itiraz eylediğine dair bedava ve pulsuz bir belge verilir.

*2 – İtiraz sebepleri:*

**Madde 63 – (Değişik: 17/7/2003-4949/14 md.)**

İtiraz eden borçlu, itirazın kaldırılması duruşmasında, alacaklının
dayandığı senet metninden anlaşılanlar dışında, itiraz sebeplerini
değiştiremez ve genişletemez.

*3 – Alacaklıya verilecek nüsha:*

**Madde 64 – (Değişik: 3/7/1940 - 3890/1 md.)**

İtiraz, alacaklıya mahsus ödeme emri nüshasına kaydedilir. İtiraz vakı
olmazsa bu husus dahi işaret olunur.

Bu nüsha itirazdan sonra veya itiraz müddetinin bitmesi üzerine
alacaklıya verilir.

1256

*4 – Gecikmiş itiraz:*

**Madde 65 – (Değişik: 18/2/1965 - 538/35 md.)**

Borçlu kusuru olmaksızın bir mani sebebiyle müddeti içinde itiraz
edememiş ise paraya çevirme muamelesi bitinceye kadar itiraz edebilir.

Ancak borçlu, maniin kalktığı günden itibaren üç gün içinde,mazeretini
gösterir delillerle birlikte itiraz ve sebeplerini ve müstenidatını
bildirmeye ve mütaakıp fıkra için yapılacak duruşmaya taallük eden harç
ve masrafları ödemeye mecburdur.

İtiraz üzerine icra mahkemesi ancak gecikme sebebinin mahiyetine ve
hadisenin özelliklerine göre takibin tatilini tensip edebilir. İcra
mahkemesi, tetkikatını evrak üzerinde yapar. Lüzumu halinde iki tarafı
hemen davetle mazeretin kabule şayan olup olmadığına karar verir.
Duruşmaya karar verilmemesi halinde borçludan alınan masraflar kendisine
iade olunur.

Mazeretin kabulü halinde icra takibi durur. Aynı celsede alacaklı
itirazın kaldırılmasını sözlü olarak da istiyebilir.Bu takdirde
tahkikata devam olunarak gerekli karar verilir.

Daha önce borçlunun mallarına haciz konulmuşsa mazeretin kabulü
kararının tefhim veya tebliği tarihinden itibaren alacaklı yedi gün
içinde, icra mahkemesinden itirazın kaldırılmasını istemez veya aynı
süre içinde 67 nci maddeye göre mahkemeye başvurmazsa haciz kalkar.

*5 – İtirazın hükmü :*

**Madde 66 – (Değişik: 18/2/1965 - 538/36 md.)**

Müddeti içinde yapılan itiraz takibi durdurur. İtiraz müddetinde değilse
alacaklının talebi üzerine icra memuru takip muamelelerine alacağın
tamamı için devam eder. Borçlu, borcun yalnız bir kısmına itirazda
bulunmuşsa takibe, kabul ettiği miktar için devam olunur.

Borçlu itirazında imzayı reddetmişse alacaklı derhal icra dairesinden
tatbika medar imzaların celbini istiyebilir.

***6- İtirazın hükümden düşürülmesi:^(1)^***

*a) İtirazın iptali :^(1)^*

**Madde 67 – (Değişik: 18/2/1965 - 538/37 md.)**

**(Değişik birinci fıkra: 17/7/2003-4949/15 md.)** Takip talebine itiraz
edilen alacaklı, itirazın tebliği tarihinden itibaren bir sene içinde
mahkemeye başvurarak, genel hükümler dairesinde alacağının varlığını
ispat suretiyle itirazın iptalini dava edebilir.

**(Değişik: 9/11/1988 - 3494/1 md.)** Bu davada borçlunun itirazının
haksızlığına karar verilirse borçlu; takibinde haksız ve kötü niyetli
görülürse alacaklı; diğer tarafın talebi üzerine iki tarafın durumuna,
davanın ve hükmolunan şeyin tahammülüne göre, red veya hükmolunan
meblağın yüzde yirmisinden aşağı olmamak üzere, uygun bir tazminatla
mahkum edilir. ^(2)^

\_\_\_\_\_\_\_\_\_\_\_\_\_\_\_\_\_\_

*(1) 17/7/2003 tarihli ve 4949 sayılı Kanunun 15 inci maddesiyle 67 nci
maddenin üst başlığı “6– İtirazın iptali :” iken, “6-İtirazın hükümden
düşürülmesi:”; başlığı “a) Mahkemeye başvurmak suretiyle :” iken, “a)
İtirazın iptali:”; 68 inci maddenin başlığı “b) İtirazın kesin olarak
kaldırılması suretiyle :” iken " b) İtirazın kesin olarak kaldırılması:”
olarak değiştirilmiş ve metne işlenmiştir.*

*(2) 2/7/2012 tarihli ve 6352 sayılı Kanunun 11 inci maddesiyle, bu
fıkrada yer alan “yüzde kırkından” ibaresi “yüzde yirmisinden” şeklinde
değiştirilmiştir.*

1256-1

İtiraz eden veli, vasi veya mirasçı ise, borçlu hakkında tazminat
hükmolunması kötü niyetin sübutuna bağlıdır.

**(Mülga dördüncü fıkra: 17/7/2003-4949/103 md.)**

Birinci fıkrada yazılı itirazın iptali süresini geçiren alacaklının
umumi hükümler dairesinde alacağını dava etmek hakkı saklıdır.

**(Ek fıkra: 2/7/2012-6352/11 md.)** Bu Kanunda öngörülen icra inkar
tazminatı, kötü niyet tazminatı ve benzeri tazminatların tespitinde,
takip talebi veya davadaki talep esas alınır.

*b) İtirazın kesin olarak kaldırılması :^(1)^*

**Madde 68 – (Değişik: 18/2/1965 - 538/38 md.)**

**(Değişik birinci fıkra: 17/7/2003-4949/16 md.)** Talebine itiraz
edilen alacaklının takibi, imzası ikrar veya noterlikçe tasdik edilen
borç ikrarını içeren bir senede yahut resmî dairelerin veya yetkili
makamların yetkileri dahilinde ve usulüne göre verdikleri bir makbuz
veya belgeye müstenitse, alacaklı itirazın kendisine tebliği tarihinden
itibaren altı ay içinde itirazın kaldırılmasını isteyebilir. Bu süre
içerisinde itirazın kaldırılması istenilmediği takdirde yeniden ilâmsız
takip yapılamaz.

\_\_\_\_\_\_\_\_\_\_\_\_\_\_\_\_\_\_

*(1) 17/7/2003 tarihli ve 4949 sayılı Kanunun 15 inci maddesiyle 68 inci
maddenin başlığı “b) İtirazın kesin olarak kaldırılması suretiyle :”
iken " b) İtirazın kesin olarak kaldırılması:” olarak değiştirilmiş ve
metne işlenmiştir.*

1257

Borçlu itirazını varit gösterecek hiçbir belge ibraz edemezse icra
mahkemesi itirazın kaldırılmasına karar verir.

İtiraz birinci fıkrada gösterilen senet veya makbuz yahut belgeye
müstenit ise itirazın kaldırılması talebi reddolunur.

Borçlu murisine ait bir alacak için takibedilmekte olup da, terekenin
borca batık olduğunu ileri sürerse bu hususta ilam getirmesi için
kendisine münasip bir mühlet verilir. Bunun dışında itirazın
kaldırılması talebinin kabul veya reddi için ileri sürülen iddia ve
savunmalar bekletici mesele yapılamaz.

**(Değişik: 9/11/1988 - 3494/2 md.)** Borçlunun gösterdiği belge
altındaki imza alacaklı tarafından inkar edilirse hakim, 68/a maddesinde
yazılı usule göre yaptığı inceleme neticesinde imzanın alacaklıya ait
olduğuna kanaat getirdiği takdirde alacaklının itirazın kaldırılması
talebini reddeder ve alacaklıyı sözü edilen belgenin taalluk ettiği
değer veya miktarın yüzde onu oranında para cezasına mahkum eder.
Alacaklı genel mahkemede dava açarsa bu para cezasının infazı dava
sonuna kadar tehir olunur ve alacaklı bu davada alacağını ve imzanın
kendisine ait olmadığını ispat ederse bu ceza kalkar.

Alacaklı duruşmada bizzat bulunmayıp da imza vekili tarafından
reddolunduğu takdirde vekil mütaakıp oturumda müvekkilini imza tatbikatı
için hazır bulundurmaya veya masraflarını vererek davetiye tebliğ
ettirmeye mecburdur. Kabule değer mazereti olmadan gelmiyen alacaklı
borçlunun dayandığı belgede yazılı miktar hakkındaki itirazın
kaldırılması talebinden vazgeçmiş sayılır.

**(Ek fıkra: 6/6/1985 - 3222/6 md.; Değişik: 9/11/1988 - 3494/2 md.)**
**(Değişik birinci cümle: 17/7/2003-4949/16 md.)** İtirazın kaldırılması
talebinin esasa ilişkin nedenlerle kabulü hâlinde borçlu, talebin aynı
nedenlerle reddi hâlinde ise alacaklı, diğer tarafın talebi üzerine
yüzde yirmiden aşağı olmamak üzere tazminata mahkûm edilir. Borçlu,
menfi tespit ve istirdat davası açarsa, yahut alacaklı genel mahkemede
dava açarsa, hükmolunan tazminatın tahsili dava sonuna kadar tehir
olunur ve dava lehine sonuçlanan taraf için, daha önce hükmedilmiş olan
tazminat kalkar. ^(1)^

*c) İtirazın geçici olarak kaldırılması:^(2)^*

**Madde 68/a – (Ek: 18/2/1965 - 538/39 md.)**

**(Değişik birinci fıkra: 17/7/2003-4949/17 md.)** Takibin dayandığı
senet hususî olup, imza itiraz sırasında borçlu tarafından
reddedilmişse, alacaklı itirazın kendisine tebliği tarihinden itibaren
altı ay içinde itirazın geçici olarak kaldırılmasını isteyebilir. Bu
hâlde icra hâkimi iki taraftan izahat alır.

Senet altındaki imzayı reddeden borçlu takibi yapan icra dairesinin
yetki çevresi içinde ise, itirazın kaldırılması için icra mahkemesi
önünde yapılacak duruşmada, mazeretini daha önce bildirip tevsik
etmediği takdirde, bizzat bulunmaya mecburdur. İcra dairesinin yetki
çevresi dışında ödeme emri tebliğ edilen borçlu, istinabe yolu ile
isticvabına karar verilmesi halinde, aynı mecburiyete tabidir.

Tatbika medar imza mevcutsa bununla, yoksa borçluya yazdıracağı yazı ve
attıracağı imza ile yapılacak mükayese ve incelemelerden veya diğer
delil ve karinelerden icra mahkemesi, reddedilen imzanın borçluya
aidiyetine kanaat getirirse itirazın muvakkaten kaldırılmasına karar
verir. Hakim lüzum görürse, oturumun bir defadan fazla talikine meydan
vermiyecek surette, bilirkişi incelemesi de yaptırabilir.

\_\_\_\_\_\_\_\_\_\_\_\_\_\_\_

*(1) 2/7/2012 tarihli ve 6352 sayılı Kanunun 12 nci maddesiyle, bu
fıkrada yer alan “yüzde kırktan” ibaresi “yüzde yirmiden” şeklinde
değiştirilmiştir.*

*(2) Bu madde başlığı “c) İtirazın muvakkaten kaldırılması suretiyle:”
iken, 17/7/2003 tarihli ve 4949 sayılı Kanunun 17 inci maddesiyle “c)
İtirazın geçici olarak kaldırılması:” olarak değiştirilmiş ve metne
işlenmiştir.*

1258

İmza tatbikında Hukuk Usulü Muhakemeleri Kanununun bilirkişiye ait
hükümleri ile 309 uncu maddesinin 2 nci, 3 üncü ve 4 üncü fıkraları ve
310, 311 ve 312 nci maddeleri hükümleri uygulanır.

**(Değişik: 9/11/1988 - 3494/3 md.)** Yapılacak duruşmada, yukarıda
yazılı mazerete dayanmaksızın, borçlunun hazır bulunmaması halinde icra
mahkemesince başka bir cihet tetkik edilmeksizin itirazın muvakkaten
kaldırılmasına ve borçlunun sözü edilen senede dayanan takip konusu
alacağın yüzde onu oranında para cezasına mahkumiyetine karar verilir.
Duruşmaya gelmeyen borçlunun itirazının muvakkaten kaldırılmasına ve
hakkında para cezasına karar verilebilmesi için keyfiyetin davetiyeye
yazılması şarttır.

**(Değişik: 9/11/1988 - 3494/3 md.)** İcra hakimi, imzanın borçluya
aidiyetine karar verdiği takdirde borçluyu sözü edilen senede dayanan
takip konusuna alacağın yüzde onu oranında para cezasına mahkum eder.
Borçlu, borçtan kurtulma, menfi tespit veya istirdat davası açarsa, bu
para cezasının infazı dava sonuna kadar tehir olunur ve borçlu açtığı
davayı kazanırsa bu ceza kalkar.

Borçlu inkar ettiği imzayı, itirazın kaldırılması duruşmasında ve en geç
alacaklının senedin aslını ibraz ettiği celsede kabul ederse, hakkında
para cezası hükmolunmaz ve kendisine yargılama giderleri yükletilmez. Şu
kadar ki, kötü niyetle takibe sebebiyet veren borçlu yargılama giderleri
ile mülzem olur. Senedin aslı takip talebi anında icra dairesine tevdi
edilmiş ise, icra dairesinin yetki çevresi içinde ödeme emri tebliğ
edilen borçlu hakkında bu fıkra hükmü uygulanmaz.

**(Ek: 6/6/1985 - 3222/7 md.; Değişik: 9/11/1988 - 3494/3 md.)**
İtirazın muvakkaten kaldırılması talebinin kabulü halinde borçlu, bu
talebin reddi halinde ise alacaklı, diğer tarafın talebi üzerine yüzde
yirmiden aşağı olmamak üzere tazminata mahkum edilir. Borçlu, borçtan
kurtulma, menfi tespit veya istirdat davası açarsa, yahut alacaklı genel
mahkemede dava açarsa hükmolunan tazminatın tahsili dava sonuna kadar
tehir olunur ve dava lehine sonuçlanan taraf için, daha önce hükmedilmiş
olan tazminat kalkar. ^(1)^

*Borçlu cari hesap veya kısa, orta, uzun vadeli kredi şeklinde işleyen
kredilerde itirazın kesin olarak kaldırılması:*

**Madde 68/b – (Ek: 9/11/1988 - 3494/4 md.)**

Borçlu cari hesap veya kısa, orta, uzun vadeli kredi şeklinde işleyen
kredilerde krediyi kullandıran taraf, krediyi kullanan tarafın kredi
sözleşmesinde belirttiği adresine, borçlu cari hesap sözleşmesinde
belirtilen dönemleri veya kısa, orta, uzun vadeli kredi sözleşmelerinde
yazılı faiz tahakkuk dönemlerini takip eden onbeş gün içinde bir hesap
özetini noter aracılığı ile göndermek zorundadır. **(Değişik son cümle:
17/7/2003-4949/18 md.)** Sözleşmede gösterilen adresin değiştirilmesi,
yurt içinde bir adresin noter aracılığıyla krediyi kullandıran tarafa
bildirilmesi hâlinde sonuç doğurur; yeni adresin bu şekilde
bildirilmemesi hâlinde hesap özetinin eski adrese ulaştığı tarih tebliğ
tarihi sayılır.

Süresi içinde gönderilen hesap özetinin muhtevasına, alındığından
itibaren bir ay içinde itiraz etmeyen krediyi kullanan taraf, hesap
özetinin gerçeğe aykırılığını ancak borcunu ödedikten sonra dava
edebilir.^(1)^

Kredi sözleşmeleri ve bunlarla ilgili süresinde itiraz edilmemiş hesap
özetleri ile ihtarnameler ve krediyi kullandıran tarafından usulüne
uygun düzenlenmiş diğer belge ve makbuzlar bu Kanunun 68 inci maddesinin
birinci fıkrasında belirtilen belgelerden sayılırlar. Krediyi kullanan
taraf, itiraz etmediği hesap özetinin dayandığı belgelerde kendisine
izafe edilen imzayı kabul etmiş sayılır. Bu hüküm bu Kanunun 150/a
maddesinin söz konusu olduğu hallerde de aynen uygulanır. ^(2)^

*\_\_\_\_\_\_\_\_\_\_\_\_\_\_\_\_\_\_\_*

*(1) 2/7/2012 tarihli ve 6352 sayılı Kanunun 13 üncü maddesiyle, bu
fıkrada yer alan “yüzde kırktan” ibaresi “yüzde yirmiden” şeklinde
değiştirilmiştir.*

*(2) 17/7/2003 tarihli ve 4949 sayılı Kanunun 18 inci maddesiyle; ikinci
fıkrada yer alan “aldığı” ibaresi, “gönderilen” olarak değiştirilmiş;
üçüncü fıkraya “hesap özetleri ile” ibaresinden sonra gelmek üzere
“ihtarnameler ve” ibaresi eklenmiş ve metne işlenmiştir.*

1259

**(Ek fıkra: 17/7/2003-4949/18 md.)** Krediyi kullanan tarafın kredi
hesabının kesilmesine veya borcun ödenmesine ilişkin ihtarname içeriğine
itiraz etmiş olması, kredi hesabının kesilmesi ve borcun ödenmesine
ilişkin ihtarnameden önce tebliğ edilen ve itiraz edilmeyerek
kesinleşmiş bulunan faiz tahakkuk dönemlerine ilişkin hesap özetlerinin
muhtevasına itiraz edilmemiş olmasının sonuçlarını ortadan kaldırmaz. Bu
durumda, önceki dönemlere ilişkin kesinleşmiş hesap özetleri hakkında
ikinci fıkra hükümleri uygulanır.

*İtirazın muvakkaten kaldırılmasının hükümleri:*

**Madde 69 – (Değişik: 18/2/1965 - 538/40 md.)**

İtirazın muvakkaten kaldırılmasına karar verilir ve ödeme emrindeki
müddet geçmiş bulunursa alacaklının talebi ile borçlunun malları üzerine
muvakkat haciz konur.

İtirazın muvakkaten kaldırılması kararının tefhim veya tebliğinden
itibaren yedi gün içinde borçlu, takibin yapıldığı mahal veya
alacaklının yerleşim yeri mahkemesinde borçtan kurtulma davası açabilir.
Bu davanın dinlenebilmesi için borçlu­nun dava konusu alacağın yüzde 15
ini ilk duruşma gününe kadar mahkeme veznesine nakden depo etmesi veya
mahkemece kabul edilecek aynı değerde esham ve tahvilat veya banka
teminat mektubu tevdi etmesi şarttır. Aksi takdirde dava reddolunur.

Borçlu yukarda yazılı müddet içinde dava etmez veya davası reddolunursa
itirazın kaldırılması kararı ve varsa muvakkat haciz kesinleşir.

Davanın reddi hakkındaki karara karşı istinaf yoluna başvuran borçlu,
ayrıca 36 ncı madde hükümlerini yerine getirmek şartiyle, icra
dairesinden mühlet istiyebilir.^(1)^

**(Değişik: 9/11/1988 - 3494/5 md.)** Borçtan kurtulma davasında haksız
çıkan taraf, dava veya hükmolunan şeyin yüzde yirmisinden aşağı olmamak
üzere münasip bir tazminatla mahkum edilir. ^(2)^

*Karar ve müddet*

**Madde 70 – (Değişik: 18/2/1965 - 538/41 md.)**

İcra mahkemesi, itirazın kaldırılması hakkındaki talep üzerine iki
tarafı davet eder ve 18 inci madde hükmüne göre kararını verir.

*İcra mahkemesinin karariyle takibin talik veya iptali:*

**Madde 71 – (Değişik: 18/2/1965 - 538/42 md.)**

Borçlu, takibin kesinleşmesinden sonraki devrede borcun ve ferilerinin
itfa edildiğini yahut alacaklının kendisine bir mühlet verdiğini
noterden tasdikli veya imzası ikrar edilmiş bir belge ile ispat ederse,
takibin iptal veya talikini her zaman icra mahkemesinden istiyebilir.

Borçlu, takibin kesinleşmesinden sonraki devrede borcun zamanaşımına
uğradığını ileri sürecek olursa, 33 a. maddesi hükmü kıyasen uygulanır.

*Menfi tesbit ve istirdat davaları:*

**Madde 72 – (Değişik: 18/2/1965 - 538/43 md.)**

Borçlu, icra takibinden önce veya takip sırasında borçlu bulunmadığını
ispat için menfi tesbit davası açabilir.

İcra takibinden önce açılan menfi tesbit davasına bakan mahkeme, talep
üzerine alacağın yüzde onbeşinden aşağı olmamak üzere gösterilecek
teminat mukabilinde, icra takibinin durdurulması hakkında ihtiyati
tedbir kararı verebilir.

\_\_\_\_\_\_\_\_\_\_\_\_\_\_\_\_\_\_\_

*(1) Bu fıkrada yer alan “kararı temyiz eden” ibaresi, 2/3/2005 tarihli
ve 5311 sayılı Kanunun 8 inci maddesiyle “karara karşı istinaf yoluna
başvuran” şeklinde değiştirilmiş ve metne işlenmiştir.*

*(2) 2/7/2012 tarihli ve 6352 sayılı Kanunun 14 üncü maddesiyle, bu
fıkrada yer alan “yüzde kırkından” ibaresi “yüzde yirmisinden” şeklinde
değiştirilmiştir.*

1260

İcra takibinden sonra açılan menfi tesbit davasında ihtiyati tedbir yolu
ile takibin durdurulmasına karar verilemez. Ancak, borçlu gecikmeden
doğan zararları karşılamak ve alacağın yüzde onbeşinden aşağı olmamak
üzere göstereceği teminat karşılığında, mahkemeden ihtiyati tedbir
yoluyle icra veznesindeki paranın alacaklıya verilmemesini istiyebilir.

**(Değişik: 9/11/1988 - 3494/6 md.)** Dava alacaklı lehine neticelenirse
ihtiyati tedbir kararı kalkar. Buna dair hükmün kesinleşmesi halinde
alacaklı ihtiyati tedbir dolayısıyla alacağını geç almış bulunmaktan
doğan zararlarını gösterilen teminattan alır. Alacaklının uğradığı zarar
aynı davada takdir olunarak karara bağlanır. Bu zarar herhalde yüzde
yirmiden aşağı tayin edilemez. ^(1)^

**(Değişik: 9/11/1988 - 3494/6 md.)** Dava borçlu lehine hükme
bağlanırsa derhal takip durur. İlamın kesinleşmesi üzerine münderecatına
göre ve ayrıca hükme hacet kalmadan icra kısmen veya tamamen eski hale
iade edilir. Borçluyu menfi tespit davası açmaya zorlayan takibin haksız
ve kötü niyetli olduğu anlaşılırşa, talebi üzerine, borçlunun dava
sebebi ile uğradığı zararın da alacaklıdan tahsiline karar verilir.
Takdir edilecek zarar, haksızlığı anlaşılan takip konusu alacağın yüzde
yirmisinden aşağı olamaz. ^(1)^

Borçlu, menfi tesbit davası zımmında tedbir kararı almamış ve borç da
ödenmiş olursa, davaya istirdat davası olarak devam edilir.

Takibe itiraz etmemiş veya itirazının kaldırılmış olması yüzünden borçlu
olmadığı bir parayı tamamen ödemek mecburiyetinde kalan şahıs, ödediği
tarihten itibaren bir sene içinde, umumi hükümler dairesinde mahkemeye
başvurarak paranın geriye alınmasını istiyebilir.

Menfi tesbit ve istirdat davaları, takibi yapan icra dairesinin
bulunduğu yer mahkemesinde açılabileceği gibi, davalının yerleşim yeri
mahkemesinde de açılabilir. Davacı istirdat davasında yalnız paranın
verilmesi lazımgelmediğini ispata mecburdur.

*Hususi hükümler:*

**Madde 73 – (Değişik: 18/2/1965 - 538/44 md.)**

Rehnin paraya çevrilmesi yoliyle takipteki ödeme emirleri için 146, 147,
149 b, 150, 150 a; iflas yoliyle adi takipteki ödeme emirleri için 155
ve 156 ve kambiyo senetleri hakkındaki hususi takip usullerindeki ödeme
emirleri için 168 ila 170 ve 171 ve 172 nci maddelerdeki hususi hükümler
uygulanır.

DÖRDÜNCÜ BAP

*Haciz yoliyle takip*

I. MAL BEYANI

*Beyanın muhteviyatı:*

**Madde 74 –** Mal beyanı, borçlunun gerek kendisinde ve gerek üçüncü
şahıslar yedinde bulunan mal ve alacak ve haklarında borcuna yetecek
miktarın nevi ve mahiyet ve vasıflarını ve her türlü kazanç ve
gelirlerini ve yaşayış tarzına göre geçim membalarını ve buna nazaran
borcunu ne suretle ödeyebileceğini yazı ile veya şifahen icra dairesine
bildirmesidir.

*Beyan mecburiyeti müddeti, başlangıcı:*

**Madde 75 – (Değişik: 6/6/1985 - 3222/8 md.)**

İtirazının iptaline veya kat'i veya muvakkat surette kaldırılmasına
karar verilen borçlu, bu kararın kendisine tebliğinden itibaren üç gün
içinde yukarıdaki maddede gösterildiği üzere beyanda bulunmaya
mecburdur.

İptal veya kaldırma kararı borçlunun vicahında verilmiş ise bu müddet,
kararın tefhiminden başlar.

–––––––––––––––––

*(1) 2/7/2012 tarihli ve 6352 sayılı Kanunun 15 inci maddesiyle, 72 nci
maddenin dördüncü fıkrasında yer alan “yüzde kırktan” ibaresi “yüzde
yirmiden” ve beşinci fıkrasında yer alan “yüzde kırkından” ibaresi
“yüzde yirmisinden” olarak değiştirilmiştir.*

1261

*Hapis ile tazyik:*

**Madde 76 – (Değişik: 24/5/1962 - 51/ 1md.)**

Mal beyanında bulunmıyan borçlu, alacaklının talebi üzerine beyanda
bulununcaya kadar icra mahkemesi hakimi tarafından bir defaya mahsus
olmak üzere hapisle tazyik olunur. Ancak bu hapis üç ayı geçemez.

*Sonradan kazanılan veya ziyadeleşen malların beyanı:*

**Madde 77 –** İcra dairesine vakı olan beyanda malı olmadığını
bildirmiş veya borcuna yetecek mal göstermemiş yahut beyandan imtina
etmiş olan borçlu sonradan kazandığı malları ve kazancında ve gelirinde
vukua gelen tezayütleri yedi gün içinde mezkür daireye taahhütlü
mektupla veya şifahi olarak bildirmeğe mecburdur.

II\. HACİZ

*Haciz:*

**1 – Talep Müddeti**

**Madde 78 – (Değişik: 3/7/1940 - 3890/1 md.)**

Ödeme emrindeki müddet geçtikten ve borçlu itiraz etmiş ise itirazı
kaldırıldıktan sonra mal beyanını beklemeksizin alacaklı haciz konmasını
isteyebilir.

**(Değişik: 6/6/1985 - 3222/9 md.)** Haciz istemek hakkı, ödeme emrinin
tebliği tarihinden itibaren bir sene geçmekle düşer. İtiraz veya dava
halinde bunların vukuundan hükmün katileşmesine kadar veya alacaklıyla
borçlunun icra dairesinde taksit sözleşmeleri yapmaları halinde taksit
sözleşmesinin ihlaline kadar geçen zaman hesaba katılmaz.

Alacaklı isterse, haciz talebinin vukuuna dair bir vesika verilir. Bu
vesika hiç bir harç ve resme tabi değildir.

Haciz talebi kanuni müddet içinde yapılmaz veya geri alındıktan sonra bu
müddet içinde yenilenmezse dosya muameleden kaldırılır.

Yeniden haciz istemek, alacaklı tarafından vukubulan yenileme talebinin
borçluya tebliğine mütevakkıftır. İlama müstenit olmayan takiplerde
yenileme talebi üzerine yeniden harc alınır. Yenileme masraf ve harcları
borçluya tahmil edilmez.

*2 – Hacze başlama müddeti:*

**Madde 79 –** İcra dairesi talepten nihayet üç gün içinde haczi yapar.

**(Değişik fıkra: 6/6/1985 - 3222/10 md.)** Haczolunacak mallar başka
yerde ise haciz yapılmasını malların bulunduğu yerin icra dairesine
hemen yazar. Bu halde hacizle ilgili şikayetler, istinabe olunan icra
dairesinin tabi bulunduğu icra mahkemesince çözümlenir. **(Ek cümle:
17/7/2003-4949/19 md.)** Resmî sicile kayıtlı malların haczi, takibin
yapıldığı icra dairesince, kaydına işletilmek suretiyle doğrudan da
yapılabilir.

*Haciz yapan memurun yetkisi: *

**Madde 80 – (Değişik: 3/7/1940 - 3890/1 md.)**

İcra memuru haczi kendi yapabileceği gibi yardımcı veya katiplerinden
birinede yaptırabilir.

Borçlu haciz sırasında malın bulunduğu yerde bulunmaz ve hemen
bulundurulması mümkün olmazsa haciz, gıyabında yapılır.

Talep vukuunda borçlu kilitli yerleri ve dolapları açmağa vesair eşyayı
göstermeğe mecburdur. Bu yerler icabında zorla açtırılır.

1262

**(Değişik: 18/2/1965 - 538/45 md.)** Haczi yapan memur, borçlunun
üzerinde para, kıymetli evrak, altın veya gümüş veya diğer kıymetli
şeyleri sakladığını anlar ve borçlu bunları vermekten kaçınırsa,
borçlunun şahsına karşı kuvvet istimal edilebilir.

*Zabıta memurlariyle muhtarların vazifeleri:*

**Madde 81 –** Zor kullanma hususunda bütün zabıta memurları icra
memurunun yazılı müracaatı üzerine kendisine muavenet ve emirlerini ifa
etmekle mükelleftirler.

Köylerde haczi yapan memurun emirlerini muhtarlar da ifaya mecburdurlar.

*Haczi caiz olmıyan mallar ve haklar:*

**Madde 82 – (Değişik: 18/2/1965 - 538/46 md.)**

Aşağıdaki şeyler haczolunamaz:

1\. Devlet malları ile mahsus kanunlarında haczi caiz olmadığı gösterilen
mallar,

2\. **(Değişik: 2/7/2012-6352/16 md.)** Ekonomik faaliyeti, sermayesinden
ziyade bedenî çalışmasına dayanan borçlunun mesleğini sürdürebilmesi
için gerekli olan her türlü eşya,

3\. **(Değişik: 2/7/2012-6352/16 md.)** Para, kıymetli evrak, altın,
gümüş, değerli taş, antika veya süs eşyası gibi kıymetli şeyler hariç
olmak üzere, borçlu ve aynı çatı altında yaşayan aile bireyleri için
lüzumlu eşya; aynı amaçla kullanılan eşyanın birden fazla olması
durumunda bunlardan biri,

4\. Borçlu çiftçi ise kendisinin ve ailesinin geçimi için zaruri olan
arazi ve çift hayvanları ve nakil vasıtaları ve diğer eklenti ve ziraat
aletleri; değilse, sanat ve mesleki için lüzumlu olan alat ve edevat ve
kitapları ve arabacı, kayıkçı, hamal gibi küçük nakliye erbabının
geçimlerini temin eden nakil vasıtaları,

5\. Borçlu ve ailesinin idareleri için lüzumlu ise borçlunun tercih
edeceği bir süt veren mandası veya ineği veyahut üç keçi veya koyunu ve
bunların üç aylık yem ve yataklıkları,

6\. Borçlunun ve ailesinin iki aylık yiyecek ve yakacakları ve borçlu
çiftçi ise gelecek mahsül için lazım olan tohumluğu,

7\. Borçlu bağ, bahçe veya meyva veya sebze yetiştiricisi ise kendisinin
ve ailesinin geçimi için zaruri olan bağ bahçe ve bu sanat için lüzumlu
bulunan alat ve edevat,

Geçimi hayvan yetiştirmeye münhasır olan borçlunun kendisi ve ailesinin
maişetleri için zaruri olan miktarı ve bu hayvanların üç aylık yem ve
yataklıkları,

8\. Borçlar Kanununun 510 uncu maddesi mucibince haczolunmamak üzere
tesis edilmiş olan kaydı hayatla iratlar,

9\. Memleketin ordu ve zabıta hizmetlerinde malül olanlara bağlanan
emeklilik maaşları ile bu hizmetlerden birinin ifası sebebiyle
ailelerine bağlanan maaşlar ve ordunun hava ve denizaltı mensuplarına
verilen uçuş ve dalış tazminat ve ikramiyeleri,

Askeri malüllerle, şehit yetimlerine verilen terfi zammı ve 1485
numaralı kanun hükmüne göre verilen inhisar beyiye hisseleri,

10\. Bir muavenet sandığı veya cemiyeti tarafından hastalık, zaruret ve
ölüm gibi hallerde bağlanan maaşlar,

1262-1

11\. Vücut veya sıhhat üzerine ika edilen zararlar için tazminat olarak
mutazarrırın kendisine veya ailesine toptan veya irat şeklinde verilen
veya verilmesi lazım gelen paralar,

12\. **(Değişik: 2/7/2012-6352/16 md.)** Borçlunun haline münasip evi,

13\. **(Ek: 2/7/2012-6352/16 md.)** Öğrenci bursları.

Medeni Kanunun 807 nci maddesi hükmü saklıdır. 2, 3, 4, 5, 7 ve 12
numaralı bendlerdeki istisna, borcun bu eşya bedelinden doğmaması haline
munhasırdır.

**(Ek fıkra: 2/7/2012-6352/16 md.)** Birinci fıkranın (2), (4), (7) ve
(12) numaralı bentlerinde sayılan malların kıymetinin fazla olması
durumunda, bedelinden haline münasip bir kısmı, ihtiyacını
karşılayabilmesi amacıyla borçluya bırakılmak üzere haczedilerek
satılır.

**(Ek fıkra: 2/7/2012-6352/16 md.)** İcra memuru, haczi talep edilen mal
veya hakların haczinin caiz olup olmadığını değerlendirir ve talebin
kabulüne veya reddine karar verir.

*Kısmen haczi caiz olan şeyler:*

**Madde 83 – (Değişik: 3/7/1940 - 3890/1 md.)**

Maaşlar, tahsisat ve her nevi ücretler, intifa hakları ve hasılatı,
ilama müstenit olmayan nafakalar, tekaüt maaşları, sigortalar veya
tekaüt sandıkları tarafından tahsis edilen iratlar, borçlu ve ailesinin
geçinmeleri için icra memurunca lüzumlu olarak takdir edilen miktar
tenzil edildikten sonra haczolunabilir.

**(Değişik: 12/4/1968 - 1045/1 md.)** Ancak haczolunacak miktar bunların
dörtte birinden az olamaz. Birden fazla haciz var ise sıraya konur.
Sırada önde olan haczin kesintisi bitmedikçe sonraki haciz için
kesintiye geçilemez.

*Önceden yapılan anlaşmalar:*

**Madde 83/a – (Ek: 18/2/1965 - 538/47 md.)**

82 ve 83 üncü maddelerde yazılı mal ve hakların haczolunabileceğine dair
önceden yapılan anlaşmalar muteber değildir.

*Yavrulu hayvanların haczi:*

**Madde 83/b – (Ek: 18/2/1965 - 538/47 md.)**

Hayvan hacizlerinde, anaları tarafından beslenme ve bakılmaya muhtaç
olan yavrular analarından ayrı haczedilemiyecekleri gibi bunların
anaları da yavrularından ayrı haczedilemezler.

*Taşınmaz Rehni Kapsamındaki Eklentinin Haczi:*

**Madde 83/c – (Ek: 9/11/1988 - 3494/7 md.)**

Taşınmaz rehni ipotek akit tablosunda sayılı bulunan eklenti taşınmazdan
ayrı olarak haczedilemez.

Türk Kanunu Medenisinin 777 nci maddesi hükmü saklıdır.

*Yetişmemiş mahsullerin haczi :*

**Madde 84 –** Yetişmemiş her nevi toprak ve ağaç mahsulleri yetişmeleri
zamanından en çok iki ay evvel haczolunabilir. Bu suretle haczedilen
mahsullerin borçlu tarafından başkasına devri haczeden alacaklıya karşı
hükümsüz olup icranın devamına mani olmaz.

Alacağı taşınmaz rehinle temin edilmiş olan alacaklının mütemmim cüz
olarak merhunun yetişmemiş mahsulleri üzerinde haiz olduğu hakka halel
gelmez. Şu kadar ki mürtehin rehinin icraca paraya çevrilmesi için
mahsullerin yetişmesinden evvel takip talebinde bulunmuş olmalıdır.

1262-2

*Taşınır ve taşınmaz malların haczi :*

**Madde 85 – (Değişik: 3/7/1940 - 3890/1 md.)**

Borçlunun kendi yedinde veya üçüncü şahısta olan taşınır mallariyle
taşınmazlarından ve alacak ve haklarından alacaklının ana, faiz ve
masraflar da dahil olmak üzere bütün alacaklarına yetecek miktarı
haczolunur.

**(Değişik fıkra: 9/11/1988 - 3494/8 md.)** Borçlu yahut borçlu ile
birlikte malı elinde bulunduran şahıslar, taşınır mal üzerinde üçüncü
bir şahsın mülkiyet veya rehin hakkı gibi sınırlı bir ayni hakkının
bulunması veya taşınır malın üçüncü şahıs tarafından haczedilmiş olması
halinde bu hususu haciz yapan memura beyan etmek ve beyanının haciz
tutanağına geçerilmesini talep etmek, haczi yapan memur da borçluyu
yahut borçlu ile birlikte malı elinde bulunduran şahısları bu beyana
davet etmek zorundadır. Bu tür mallar ile üçüncü şahıs tarafından
ihtiyaten haciz veya istihkak iddia edilmiş bulunan malların haczi en
sonraya bırakılır.^(1)^

Ancak haczolunan taşınmaz artırmaya çıkarılmadan borçlu borcun itfasına
yetecek taşınır mal veya vadesi gelmiş sağlam alacak gösterirse taşınmaz
üzerinde haciz baki kalmak üzere önce gösterilen taşınır veya alacak da
haczolunur.

Şu kadar ki, bu suretle mahcuz kalan taşınmazın idare ve işletmesine ve
hasılat ve menfaatlerine icra dairesi müdahale etmez.

Hasılatı paraya çevirme masraflarını ve icabında muhafaza ve idare
masraflarını tecavüz etmeyeceği muhakkak olan şeyler haczolunmaz.

Haczi koyan memur borçlu ile alacaklının menfaatlerini mümkün olduğu
kadar telif etmekle mükelleftir.

*Taşınır mallarda haczin neticeleri :*

**Madde 86 – (Değişik: 18/2/1965 - 538/48 md.)**

Borçlu, alacaklının muvafakati ve icra memurunun müsaadesi alınmaksızın
mahcuz taşınır mallarda tasarruf edemez. Haczi koyan memur hilafına
hareketin cezai mesuliyeti müstelzim olduğunu borçluya ihtar eder.

Haczedilmiş olan taşınır mal üzerinde üçüncü şahsın zilyedlik
hükümlerine dayanarak iyi niyetle iktisabettiği haklar saklıdır.

İyi niyet kaidelerine aykırı olarak mahcuz taşınır mal üzerinde üçüncü
şahsın iktisabettiği, haklar, alacaklının hacizle o mala taallük eden
haklarını ihlal ettiği nispette batıldır.

\_\_\_\_\_\_\_\_\_\_\_\_\_\_\_

*(1) Bu fıkrada geçen “"yahut borçlu ile birlikte malı elinde bulunduran
şahıslar" ibaresi ile "yahut borçlu ile birlikte malı elinde bulunduran
şahısları" ibaresi, 17/7/2003 tarihli ve 4949 sayılı Kanunun 20 nci
maddesiyle eklenmiş ve metne işlenmiştir.*

1263

*Kıymet takdiri :*

**Madde 87 –** Haczi yapan memur, haczettiği malın kıymetini takdir
eder. İcabında ehli vukufa müracaat edebilir.

*Mahcuz malları muhafaza tedbirleri :*

*1 – Taşınırlar hakkında:*

**Madde 88 – (Değişik: 2/7/2012-6352/17 md.)**

Haczolunan paraları, banknotları, hamiline ait senetleri, poliçeler ve
sair cirosu kabil senetler ile altın, gümüş ve diğer kıymetli şeyleri
icra dairesi muhafaza eder.

Diğer taşınır mallar, masrafı peşinen alacaklıdan alınarak muhafaza
altına alınır. Alacaklı muvafakat ederse, istenildiği zaman verilmek
şartıyla, muvakkaten borçlu yedinde veya üçüncü şahıs nezdinde
bırakılabilir. Üçüncü şahsın elinde bulunan taşınır mallar
haczedildiğinde, üçüncü şahsın kabulü hâlinde üçüncü şahsa yediemin
olarak bırakılır. Mallar satış mahalline getirilmediği takdirde muhafaza
altına alınabilir veya yediemin değişikliği yapılabilir.

Türkiye’nin taraf olduğu uluslararası andlaşma hükümleri saklı kalmak
kaydıyla, yabancı devlet başkanı, parlamento başkanı, hükümet başkanı
veya hükümet üyelerini taşıyan ulaşım araçları, bu kişiler Türkiye’de
bulundukları sürece, muhafaza altına alınamaz ve yediemine bırakılamaz.

İcra dairesi üçüncü bir şahsa rehnedilmiş olan malları da muhafaza
altına alabilir. Ticari işletme rehni kapsamındaki taşınırlar ise icra
dairesince satılmalarına karar verilmesinden sonra muhafaza altına
alınabilir. Bu mallar paraya çevrilmediği takdirde geri verilir.

Haczedilen mallar, Adalet Bakanlığı tarafından yetki verilen gerçek veya
tüzel kişilere ait lisanslı yediemin depolarında muhafaza edilir. Yetki
verilen gerçek veya tüzel kişiler, bu yetkilerini Adalet Bakanlığının
onayıyla alt işleticilere aynı standartları sağlamak koşuluyla
devredebilirler. Bu devir, yetki verilen gerçek veya tüzel kişilerin
sorumluluklarını ortadan kaldırmaz. Bu depoların yönetmelikte belirlenen
nitelik ve şartlara uygunluğunun saptanması sonucunda işletme belgesi
Adalet Bakanlığı tarafından verilir. Haczedilen malların muhafaza
işlemleri; lisanslı yediemin depolarının kuruluşuna, bu depolarda
bulunması gereken asgari niteliklere, depo için alınacak teminata,
mallar için muhtemel rizikolara karşı yapılacak sigortaya; işletici olma
niteliklerine, işletici lisansına, Adalet Bakanlığı tarafından bu
lisansın verilmesine; Adalet Bakanlığının lisanslı işletmelerle ilgili
görev ve yetkilerine; faaliyetin durdurulması ya da iptali gibi idari
tedbir ve tasarruflara; bu depoların denetimine ve diğer hususlara
ilişkin usul ve esaslar, Adalet Bakanlığı tarafından çıkarılan
yönetmelikte düzenlenir. Haczedilen malların muhafazası aşamasındaki
ücretler Adalet Bakanlığı tarafından düzenlenecek tarifeyle belirlenir.

İcra dairesi, depo ve garajlarda ve yediemin olarak kendisine haczedilen
malın bırakılmış olduğu üçüncü kişilerde saklanıp da hukuken artık
muhafazasına gerek kalmayan malı, vereceği uygun süre içinde geri
almasını ilgililere resen bildirir. Verilen süre içinde eşya geri
alınmazsa, icra müdürü icra mahkemesinin kararı ile taşınır mal
satışlarına ilişkin hükümler uyarınca bunları satar. Elde edilen
miktardan muhafaza ve satış giderleri ödenir. Artan miktar 9 uncu madde
hükmüne göre muhafaza olunur. Bu konuda ortaya çıkan ihtilaflar icra
mahkemesi tarafından basit yargılama usulüne göre çözülür.

1264

İcra müdürlüklerinin talebi üzerine kolluk kuvvetleri tarafından
yakalanan araçlar, en geç üç iş günü içinde en yakın icra müdürlüğüne
teslim edilir. Aracı teslim alan icra müdürlüğü, aracın yakalanmasını
isteyen icra müdürlüğüne bildirimde bulunur.

*2 – Alacaklar ve üçüncü şahıs elinde haczedilen mallar hakkında:*

**Madde 89 – (Değişik: 18/2/1965 - 538/49 md.)**

Hamiline ait olmıyan veya cirosu kabil bir senetle müstenit bulunmıyan
alacak veya sair bir talep hakkı veya borçlunun üçüncü şahıs elindeki
taşınır bir malı haczedilirse icra memuru; borçlu olan hakiki veya hükmi
şahsa bundan böyle borcunu ancak icra dairesine ödiyebileceğini ve takip
borçlusuna yapılan ödemenin muteber olmadığını veya malı elinde
bulunduran üçüncü şahsa bundan böyle taşınır malı ancak icra dairesine
teslim edebileceğini, malı takip borçlusuna vermemesini, aksi takdirde
malın bedelini icra dairesine ödemek zorunda kalacağını bildirir (Haciz
ihbarnamesi).Bu haciz ihbarnamesinde, ayrıca 2, 3 ve 4 üncü fıkra
hükümleri de üçüncü şahsa bildirilir.

Üçüncü şahıs; borcu olmadığı veya malın yedinde bulunmadığı veya haciz
ihbarnamesinin tebliğinden önce borç ödenmiş veya mal istihlak edilmiş
veya kusuru olmaksızın telef olmuş veya malın borçluya ait olmadığı veya
malın kendisine rehnedilmiş olduğu veya alacak borçluya veya emrettiği
yere verilmiş olduğu gibi bir iddiada ise, keyfiyeti, haciz
ihbarnamesinin kendisine tebliğinden itibaren yedi gün içinde icra
dairesine yazılı veya sözlü olarak bildirmeye mecburdur.

**(Değişik üçüncü fıkra: 17/7/2003-4949/22 md.)** Üçüncü şahıs, haciz
ihbarnamesinin kendisine tebliğinden itibaren yedi gün içinde itiraz
etmezse, mal yedinde veya borç zimmetinde sayılır ve kendisine
gönderilen haciz ihbarnamesine süresinde itiraz etmediği, bu nedenle de
malın yedinde veya borcun zimmetinde sayıldığı ikinci bir ihbarname ile
bildirilir. Bu ikinci ihbarnamede ayrıca, üçüncü şahsın ihbarnamenin
kendisine tebliğinden itibaren yedi gün içinde ikinci fıkrada belirtilen
sebeplerle itirazda bulunması, itirazda bulunmadığı takdirde zimmetinde
sayılan borcu icra dairesine ödemesi veya yedinde sayılan malı icra
dairesine teslim etmesi istenir. İkinci ihbarnameye süresi içinde itiraz
etmeyen ve zimmetinde sayılan borcu icra dairesine ödemeyen veya yedinde
sayılan malı icra dairesine teslim etmeyen üçüncü şahsa onbeş gün içinde
parayı icra dairesine ödemesi veya yedinde sayılan malı teslim etmesi
yahut bu süre içinde menfi tespit davası açması, aksi takdirde
zimmetinde sayılan borcu ödemeye veya yedinde sayılan malı teslime
zorlanacağı bildirilir. Bu bildirimi alan üçüncü şahıs, icra takibinin
yapıldığı veya yerleşim yerinin bulunduğu yer mahkemesinde süresi içinde
menfi tespit davası açtığına dair belgeyi bildirimin yapıldığı tarihten
itibaren yirmi gün içinde ilgili icra dairesine teslim ettiği takdirde,
hakkında yürütülen cebri icra işlemleri menfi tespit davası sonunda
verilen kararın kesinleşmesine kadar durur. Bu süre içinde 106 ncı
maddede belirtilen süreler işlemez. Bu davada üçüncü şahıs, takip
borçlusuna borçlu olmadığını veya malın takip borçlusuna ait olmadığını
ispat etmeye mecburdur. Üçüncü şahıs açtığı bu davayı kaybederse,
mahkemece, dava konusu şeyin yüzde yirmisinden aşağı olmamak üzere bir
tazminata mahkûm edilir. Bu fıkraya göre açılacak menfi tespit davaları
maktu harca tabidir. ^(1)^

Üçüncü şahıs, haciz ihbarnamesine müddeti içinde itiraz ederse,
alacaklı, üçüncü şahsın verdiği cevabın aksini icra mahkemesinde ispat
ederek üçüncü şahsın 338 inci maddenin 1 inci fıkrası hükmüne göre
cezalandırılmasını ve ayrıca tazminata mahküm edilmesini istiyebilir.
İcra mahkemesi, tazminat hakkındaki davayı genel hükümlere göre
halleder.

Üçüncü şahıs, kusuru olmaksızın bir mani sebebiyle müddeti içinde haciz
ihbarnamesine itiraz etmediği takdirde 65 inci madde hükmü uygulanır.
**(Değişik son cümle: 17/7/2003-4949/22 md.)** Her hâlde üçüncü şahıs,
borçlu ile kötü niyetli alacaklıya karşı dava açarak ödemek zorunda
kaldığı paranın veya teslim ettiği malın iadesini isteyebilir.

Malın teslimi mümkün olmazsa, alacaklı icra mahkemesine müracaatla
değerini üçüncü şahsa ödetmek hakkını haizdir.

––––––––––––––––

*(1) 2/7/2012 tarihli ve 6352 sayılı Kanunun 18 inci maddesiyle, bu
fıkrada yer alan “yüzde kırkından” ibaresi “yüzde yirmisinden” şeklinde
değiştirilmiştir.*

1265

**(Değişik yedinci fıkra: 2/7/2012-6352/18 md.)** Haciz ihbarnamesi,
borçlunun hak ve alacaklarının bulunabileceği bir tüzel kişinin veya
müessesenin şubesine veya tüm şubelerini kapsayacak şekilde merkezine
tebliğ edilir. Haciz ihbarnamesinin tebliğ edildiği merkez, tüm şubeleri
veya birimlerini kapsayacak şekilde beyanda bulunmakla yükümlüdür.

Üçüncü şahsın beyanı hiçbir harc ve resme tabi değildir.

Bu madde hükmü,memuriyeti hasebiyle hakikate muhalif beyanda bulunan
memurlar hakkında da uygulanır.

*3 – Diğer haklar için :*

**Madde 90 –** İcra dairesi haczedilen hakların muhafazasına ve
alacaklardan günü gelenlerin tahsiline çalışır ve lazım gelen
masrafların peşin ödenmesini istiyebilir.

*4 – Taşınmazlar hakkında : ^(1)^*

**Madde 91 – (Değişik: 18/2/1965 - 538/50 md.)**

**(Değişik: 9/11/1988 - 3494/10 md.)** Taşınmazın haczi ile tasarruf
hakkı Medeni Kanunun 920 nci maddesi anlamında tahdide uğrar. Sicile
kaydedilmek üzere haciz keyfiyeti, ne miktar meblağ için yapıldığı ve
alacaklının adı ile tebliğe yarar adresi icra dairesi tarafından tapu
siciline bildirilir. Adresi değişen alacaklı masrafını vermek sureti ile
yeni adresinin tapuya bildirilmesini icra dairesinden istemeye
mecburdur. ^(1)^

Hacze yeni alacaklılar iştirak eder veya haciz kalkarsa bu hususlar da
tapu siciline haber verilir. ^(1)^

**(Ek fıkra: 17/7/2003-4949/23 md.)** Hacizli taşınmazın el değiştirmesi
hâlinde 148/a maddesi uygulanır.

**I - Taşınmaz haczinin şümulü,**

**II - Alacakları rehinle sağlanmış alacaklıların mahfuz hakları,**

**III - İdare ve işletme.**

**Madde 92 – (Değişik: 18/2/1965 - 538/51 md.)**

Bir taşınmazın haczi hasılat ve menfaatlerine de şamildir. Haciz
taşınmaz kendilerine rehnedilmiş olan alacaklıların haklarına halel
getirmez.

İcra dairesi, taşınmaz kendilerine rehnedilmiş olan alacaklılarla
kiracılara hacizden haber verir.

**(Değişik üçüncü fıkra: 17/7/2003-4949/24 md.)** Daire, taşınmazın
idare ve işletmesi ile eklentinin korunması için gerekli tedbirleri
alır. Bu tedbirler meyanında icra dairesi, eğer taşınmazda kiracı varsa
bu kiracıya, işleyecek kiraları icra dairesine ödemesini emreder. Zarar
görme ihtimali bulunan eklenti, rehin alacaklısının talebi üzerine,
işletmenin faaliyetine engel olmayacak şekilde muhafaza altına alınır.
İdare ve muhafaza masrafları satış bedelinden öncelikle ödenir.

**––––––––––––––**

*(1) 14/1/2011 tarihli ve 6103 sayılı Kanunun 41 inci maddesiyle, bu
maddenin birinci fıkrasının ikinci cümlesinde yer alan “tapuya ve mahcuz
gemi ise kayıtlı bulunduğu daireye” ibaresi “tapu siciline” olarak;
ikinci fıkrasında yer alan “yukarda adı geçen dairelere” ibaresi “tapu
siciline” olarak değiştirilmiş ve metne işlenmiştir.*

1266

**(Mülga dördüncü fıkra: 14/1/2011-6103/41 md.)**

*Mahsullerin toplanması, borçlunun hakkı:*

**Madde 93 –** İcra dairesi mahsullerin toplanması için lazım gelen
tedbirleri alır.

Borçlunun geçineceği yoksa kendisinin ve ailesinin geçinmeleri için kafi
miktar mahsulden veya satıldıkça bedelinden münasip miktar kendisine
bırakılır.

*İştirak halinde tasarruf edilen mallar :*

**Madde 94 – (Değişik: 18/2/1965 - 538/52 md.)**

Bir intıfa hakkı veya taksim edilmemiş bir miras veya bir şirket yahut
iştirak halinde tasarruf edilen bir mal hissesi haczedilirse icra
dairesi, yerleşim yerleri bilinen ilgili üçüncü şahıslara keyfiyeti
ihbar eder. Bu suretle borçlunun muayyen bir taşınmazdaki tasfiye
sonundaki hissesi haczedilmiş olursa icra memuru haciz şerhinin
taşınmazın kaydına işlenmesi için tapu sicil muhafızlığına tebligat
yapar. **(Ek cümleler: 17/7/2003-4949/25 md.)** Anonim şirketlerde
paylar için pay senedi veya pay ilmühaberi çıkarılmamışsa, borçlunun
şirketteki payı icra dairesi tarafından şirkete tebliğ olunarak
haczedilir. Bu haczin şirket pay defterine işlenmesi zorunludur; ancak
haciz, şirket pay defterine işlenmemiş olsa bile şirkete tebliğ
tarihinde yapılmış sayılır. Haciz, icra dairesi tarafından tescil
edilmek üzere Ticaret Siciline bildirilir. Bu durumda haczedilen
payların devri, alacaklının haklarını ihlâl ettiği oranda batıldır.
Haczedilen payların satışı, taşınır malların satışı usulüne tâbidir.
Diğer taşınırlarda icra dairesi başkasına devre mâni tedbirleri alır.
**(Mülga üçüncü cümle: 17/7/2003-4949/25 md.) **

Borçlunun reddetmediği miras veya başka bir sebeple iktisap eyleyip
henüz tapuya veya gemi siciline tescil ettirmediği mülkiyet veya diğer
aynı hakların borçlu namına tescili alacaklı tarafından istenebilir. Bu
talep üzerine icra dairesi alacaklının bu muameleyi takip edebileceğini
tapu veya gemi sicili dairesine ve icabında mahkemeye bildirir.

Borçlunun zilyed bulunduğu bir taşınmaz üzerindeki fevkalade zamanaşımı
ile iktisabını istemek hakkının haczedilmesi halinde, icra dairesi
zilyedliğin başkasına devrine mani olacak tedbirleri alır ve alacaklıya
bir ay içinde taşınmazın borçlusu adına tescili için dava açması
yetkisini verir. Mahkemenin tescil kararı ile taşınmaz bu alacaklı
lehine mahcuz sayılır.

İkinci fıkra hükmü, almaya hak kazandığı veya almakta bulunduğu emekli
veya yetim maaşını istifa için icap eden yoklama muamelesini
yaptırmıyanlar hakkında yetkili makama bildirmek suretiyle tatbik
olunur.

Alacaklının bu sebeple yapacağı kanuni masraflar ayrıca takip ve hükme
hacet kalmaksızın dairece borçludan tahsil olunur.

*Mahcuz malların muhafazası masrafları:*

**Madde 95 –** Alacaklı haczedilen malların muhafaza ve idare ve
işletilmesi masraflarını istenildiği takdirde peşin vermeğe mecburdur.

*İstihkak iddiasına itiraz :*

*A - Borçlunun zilyedliği:*

*1 – Hazırlık safhası:*

**Madde 96 – (Değişik: 18/2/1965 - 538/53 md.)**

Borçlu, elinde bulunan bir malı başkasının mülkü veya rehni olarak
gösterdiği yahut üçüncü bir şahıs tarafından o mal üzerinde mülkiyet
veya rehin hakkı iddia edildiği takdirde, icra dairesi bunu haciz ve
icra tutanaklarına geçirir ve keyfiyeti iki tarafa bildirir.

1267

İcra dairesi aynı zamanda istihkak iddiasına karşı itirazları olup
olmadığını bildirmek üzere alacaklı ve borçluya üç günlük mühlet verir.
Sükütları halinde istihkak iddiasını kabul etmiş sayılırlar.

Malın haczine muttali olan borçlu veya üçüncü şahıs, ıttıla tarihinden
itibaren yedi gün içinde istihkak iddiasında bulunmadığı takdirde, aynı
takipte bu iddiayı ileri sürmek hakkını kaybeder. İstihkak iddiasının
yapıldığı veya istihkak davasının açıldığı tarihte istihkak müddeisi ile
birlikte oturan kimseler yahut bu şahısların iş ortakları, iddianın
yapıldığı tarihte veya istihkak davası 97 nci maddenin 9 uncu fıkrası
gereğince açılmışsa davanın açıldığı tarihte malın haczine ıttıla
kesbetmiş sayılırlar.

*2 – Üçüncü şahsın istihkak iddiası :*

**Madde 97 – (Değişik: 18/2/1965 - 538/54 md.)**

İstihkak iddiasına karşı alacaklı veya borçlu tarafından itiraz
edilirse, icra memuru dosyayı hemen icra mahkemesine verir. İcra
Mahkemesi, dosya üzerinde veya lüzum görürse ilgilileri davet ederek
mürafaa ile yapacağı inceleme neticesinde varacağı kanaate göre takibin
devamına veya talikıne karar verir.

İstihkak davasının sırf satışı geri bırakmak gayesiyle kötüye
kullanıldığını kabul etmek için ciddi sebepler bulunduğu takdirde icra
mahkemesi takibin talikı talebini reddeder.

Takibin talikıne karar verilirse, haksız çıktığı takdirde alacaklının
muhtemel zararına karşı davacıdan 36 ncı maddede gösterilen teminat
alınır.

Teminatın cins ve miktarı mevcut delillerin mahiyetine göre takdir
olunur.

**(Değişik beşinci fıkra: 2/3/2005-5311/9 md.)** Takibin devamına dair
verilen icra mahkemesi kararı kesindir.

Üçüncü şahıs, icra mahkemesi kararının tefhim veya tebliğinden itibaren
yedi gün içinde icra mahkemesinde istihkak davası açmaya mecburdur. Bu
müddet zarfında dava edilmediği takdirde üçüncü şahıs alacaklıya karşı
iddiasından vazgeçmiş sayılır.

Kiralanan taşınmaz veya gemilerdeki hapis hakkına tabi eşya ile ilgili
istihkak davaları Borçlar Kanununun 268 inci maddesinin 1 inci
fıkrasında yazılı hükümlere uygun olmadıkça talik emri verilemez. ^(1)^

Dava esnasında 106 ncı maddedeki müddetler cereyan etmez.

Yukardaki hükümler dairesinde kendisine istihkak talebinde bulunmak
imkanı verilmemiş olan üçüncü şahıs, haczedilen şey hakkında veya
satılıp da bedeli henüz alacaklıya verilmemişse bedeli hakkında, hacze
ıttıla tarihinden itibaren yedi gün içinde, icra mahkemesinde istihkak
davası açabilir. Aksi takdirde aynı takipte bu iddiayı ileri sürmek
hakkını kaybeder. Bu halde davacının talebi üzerine icra hakimi takibin
talik edilip edilmemesi hakkında yukardaki hükümler dairesinde acele
karar vermeye mecburdur. Bu karar diğer taraf dinlenmeksizin de
verilebilir.

––––––––––––––

*(1) 14/1/2011 tarihli ve 6103 sayılı Kanunun 41 inci maddesiyle, bu
fıkrada yer alan “Kiralanan yer veya sicile kayıtlı gemilerdeki” ibaresi
“Kiralanan taşınmaz veya gemilerdeki” olarak değiştirilmiş ve metne
işlenmiştir.*

1268

İstihkak davası neticelenmeden mahcuz mal paraya çevrilmiş bulunursa
icra hakimi işbu bedelin yargılama neticesine kadar ödenmemesi veya
teminat karşılığında veya halin icabına göre teminatsız derhal
alacaklıya verilmesi hususunda ayrıca karar verir.

İstihkak davasına umumi hükümler dairesinde ve basit yargılama usulüne
göre bakılır.

Mahcuz eşya ile ilgili olarak icra memuruna dermeyan edilen iddiada
üçüncü şahıs ve borçlunun birleşmeleri alacaklıya müessir değildir.
Üçüncü şahsın bu iddiasını ispat etmesi lazımdır. Ancak üçüncü şahsın
mahcuz eşyanın kendisinin mülkü veya kendisine merhun olduğu hakkındaki
iddiasının borçlu tarafından kabulü kendi aleyhine delil teşkil eder ve
ileride bu ikrara aykırı hiçbir iddiada bulunamaz.

**(Değişik: 9/11/1988 - 3494/11 md.)** İstihkak davası üzerine takibin
talikine karar verilip de neticede dava reddolunursa alacaklının
alacağından bu dava dolayısıyla istifası geciken miktarın yüzde
yirmisinden aşağı olmamak üzere davacıdan tazminat alınmasına
hükmolunur. ^(1)^

**(Değişik ondördüncü fıkra: 2/3/2005-5311/9 md.)**Davanın reddi
hakkındaki karara karşı istinaf veya temyiz yoluna başvuran istihkak
davacısı icra dairesinden 36 ncı maddeye göre mühlet isteyebilir.

İstihkak davası sabit olur ve birinci fıkra gereğince istihkak iddiasına
karşı itiraz eden alacaklı veya borçlunun kötü niyeti tahakkuk ederse
haczolunan malın değerinin yüzde onbeşinden aşağı olmamak üzere itiraz
edenden tazminat alınmasına asıl dava ile birlikte hükmolunur.

Koca aleyhine yapılmış bir hacizde karı şahsi malları üzerindeki
haklarını Medeni Kanunun 160 ıncı maddesi hükmüne tabi olmaksızın
kendisi takip edebilir.

İstihkak davasına karşı haczi yaptıran alacaklı bu kanunun 11 inci babı
hükümlerine dayanarak ve muvakkat veya kati aciz belgesi ibrazına mecbur
olmaksızın mütekabilen iptal davası açabilir. Dava ve mütekabil davada
tarafların gösterecekleri bütün delilleri hakim serbestce takdir eder.

İstihkak davaları süratle ve diğer davalardan önce görülerek karara
bağlanır.

*İstihkak davalarında mülkiyet karinesi:*

**Madde 97/a – (Ek: 18/2/1965 - 538/55 Md.)**

Bir taşınır malı elinde bulunduran kimse onun maliki sayılır. Borçlu ile
üçüncü şahısların taşınır malı birlikte ellerinde bulundurmaları halinde
dahi mal borçlu elinde addolunur. Birlikte oturulan yerlerdeki mallardan
mahiyetleri itibariyle kadın, erkek ve çocuklara aidiyetleri açıkça
anlaşılanlar veya örf ve adet, sanat, meslek veya meşgale icabı olanlar
bunların farz olunur. Bu karinenin aksini ispat külfeti iddia eden
kişiye düşer.

İstihkak davacısı malı ne suretle iktisap ettiğini ve borçlunun elinde
bulunmasını gerektiren hukuki ve fiili sebep ve hadiseleri göstermek ve
bunları ispat etmekle mükelleftir.

*3 – Çalınmış ve zayi olmuş şeyler:*

**Madde 98 –** Çalınmış ve zayi edilmiş şeyler hakkında Kanunu Medeninin
902,903 ve 904 üncü maddeleri hükmü mahfuzdur.

İcra dairesi tarafından pazarlık suretiyle yapılan satış Kanunu
Medeninin 902 nci maddesinde mezkür resmi artırma hükmündedir.

––––––––––––––––––

*(1) 2/7/2012 tarihli ve 6352 sayılı Kanunun 19 uncu maddesiyle, bu
fıkrada yer alan “yüzde kırkından” ibaresi “yüzde yirmisinden” olarak
değiştirilmiştir.*

1269

*B – Üçüncü şahsın zilyetıği:*

**Madde 99 – (Değişik: 2/7/2012-6352/20 md.)**

Haczedilen şey, borçlunun elinde olmayıp da üzerinde mülkiyet veya diğer
bir ayni hak iddia eden üçüncü kişi nezdinde bulunursa, bu kişi
yedieminliği kabul ettiği takdirde bu mal muhafaza altına alınmaz. İcra
müdürü, üçüncü kişi aleyhine icra mahkemesinde istihkak davası açması
için alacaklıya yedi gün süre verir. Bu süre içinde icra mahkemesine
istihkak davası açılmaz ise üçüncü kişinin iddiası kabul edilmiş
sayılır. Alacaklı tarafından süresinde açılan dava sonuçlanıncaya kadar,
haczedilen malın satışı yapılamaz. Haczin, üçüncü kişinin yokluğunda
yapılması ve üçüncü kişi lehine istihkak iddiasında bulunulması halinde
de bu fıkra hükmü uygulanır.

*Hacze iştirak derecelerinin teşkili:*

**Madde 100 –** İlk haciz üzerine satılan malın tutarı vezneye girinciye
kadar aynı derecede hacze iştirak edebilecek alacaklılar:

1 – İlk haciz ilamsız takibe müstenitse takip talebinden ve ilama
istinat ediyorsa dava ikamesinden mukaddem yapılmış bir takip üzerine
alınan aciz vesikasına,

2 – Yukarki fıkrada yazılı tarihlerden önce açılmış bir dava üzerine
alınan ilama,

3 – Aynı tarihlerden mukaddem tarihli resmi veya tarih ve imzası
tasdikli bir senede,

4 – Aynı tarihlerden mukaddem tarihli resmi dairelerin veya yetkili
makamların yetkileridahilinde ve usulüne göre verdikleri makbuz veya
vesikaya istinat eden alacaklılardır.

Bu suretle iştirak halinde icra dairesi müracaat üzerine aynı derecedeki
alacaklıların bütün alacaklarına yetecek nispette ilave suretiyle
hacizler yapar.

Bunların haricindeki alacaklılar ancak, evvelki dereceden artacak
bedeller için hacze iştirak edebilirler.

*Önce icrası lazım gelen merasime lüzum olmaksızın iştirak:*

**Madde 101 – (Değişik: 3/7/1940 - 3890/1 md.)**

Borçlunun eşi ve çocukları ve vasi veya kayyımı olduğu şahıslar evlenme,
velayet veya vesayetten mütevellit alacaklar için önce icrası lazım
gelen takip merasimine lüzum olmaksızın ilk haciz üzerine satılan malın
tutarı vezneye girinceye kadar aynı derecede hacze iştirak edebilirler.
Şu kadar ki bu hak ancak haciz, vesayetin veya velayetin veya evliliğin
devamı esnasında veya zevalini takip eden sene içinde yapıldığı takdirde
istimal olunabilir. Bir dava veya takibin devam ettiği müddet hesaba
katılmaz. Borçlunun reşit çocukları Kanunu Medeninin 321 inci maddesine
müstenit alacaklarından dolayı önce icrası lazım gelen takip merasimine
hacet kalmaksızın her zaman aynı derecede hacze iştirak edebilirler.
Sulh mahkemesi dahi küçükler, vesayet altında bulunanlar veya
kendilerine kayyım tayin edilmiş olanlar namına aynı suretle hacze
iştirak edebilirler.

**(Değişik: 18/2/1965 - 538/56 md.)** İcra dairesi iştirak taleplerini
borçlu ve alacaklılara bildirir.Onlara, itiraz etmeleri için yedi günlük
bir mühlet verir. İtiraz halinde iştirak talebinde bulunan kimsenin
hacze iştiraki muvakkaten kabul olunur ve yedi gün içinde dava açması
lüzumu bildirilir. Bu süre içinde dava açmazsa iştirak hakkı düşer.
Açılacak davaya basit yargılama usulüne göre bakılır.

Nafaka ilamına istinat eden alacaklı önce takip merasiminin icrasına
lüzum olmaksızın her zaman aynı derecede hacze iştirak edebilir.
Suiniyet hali müstesnadır.

*Haciz tutanağı tanzimi:*

**Madde 102 –** Taşınır bir malı haciz için mahallinde bir tutanak
tutulur. Tutanakta alacaklı ve borçlunun isim ve şöhretleri, alacağın
miktarı, haczin hangi gün ve saatte yapıldığı, haczedilen mallar ve
takdir edilen kıymetleri ve varsa üçüncü şahısların iddiaları yazılır ve
haczi icra eden memur tarafından imza edilir.

1270

Haczi talep edilen mal taşınmaz ise icra dairesi 91 inci madde mucibince
haczi ait olduğu daireye tebliğ eder ve mahallinde tutulacak tutanakta
taşınmazın nevi ve mahiyeti ve hududu ve lüzumlu vasıfları dercolunur.

Evvelce ihtiyaten haczedilen şeylere icra haczi vazedildiği surette
tutanağa ihtiyati haciz sahibinin dahi iştirak hakkı işaret olunur.

Haczi kabil mallar kafi gelmezse veya hiç bulunmazsa bu hal tutanağa
kaydolunur.

*Davet:*

**Madde 103 – (Değişik: 9/11/1988 - 3494/12 md.)**

Tutanak tutulurken alacaklı, borçlu veya namlarına Tebligat Kanunu
hükümlerine göre tebellüğe yetkili kimse bulunmazsa, bulunmayan alacaklı
veya borçlu üç gün içinde tutanağı tetkik ve diyeceği varsa söylemesi
için icra dairesine davet olunur. Kanunen ilavesi gereken müddetler
mahfuzdur. Haciz sırasında borçlu veya alacaklı adına Tebligat Kanunu
hükümlerine göre tebellüğe yetkili kimse bulunduğu takdirde haciz
tutanağının bir örneği bulunan şahsa verilir. Borçluya veya alacaklıya
ayrıca haber verilmez.

*Hacze iştirak halinde davet:*

**Madde 104 –** Yeni alacaklıların iştiraki ve bu yüzden ilave suretiyle
yapılan yeni hacizler tutanağın altına işaret olunur.

Hacze iştirak eden her yeni alacaklı isterse tutanağın tam bir suretini
alabilir.

Evvelce haciz vazedenlerle borçlular dahi yeni iştirak ve ilaveler
kendilerine bildirilmek üzere 103 üncü madde mucibince davet olunurlar.

*Borç ödemeden aciz vesikası:*

**Madde 105 –** Haczi kabil mal bulunmazsa haciz tutanağı 143 üncü
maddedeki aciz vesikası hükmündedir.

İcraca takdir edilen kıymete göre haczi kabil malların kifayetsizliği
anlaşıldığı surette dahi tutanak muvakkat aciz vesikası yerine geçerek
alacaklıya 277 nci maddede yazılı hakları verir.

III\. PARAYA ÇEVİRME

*1 – Satış Talebi*

*Talep için müddetler:*

**Madde 106 – (Değişik: 3/7/1940 - 3890/1 md.)**

**(Değişik birinci fıkra: 2/7/2012-6352/21 md.)** Alacaklı, haczolunan
mal taşınır ise hacizden itibaren altı ay, taşınmaz ise hacizden
itibaren bir yıl içinde satılmasını isteyebilir.

Borçlunun üçüncü şahıslardaki alacağı taşınır hükmündedir.

*Talep hakkı:*

**Madde 107 –** Her alacaklı mensup olduğu derece namına satış talebinde
bulunabilir. 100 üncü maddenin son fıkrası mucibince hacizleri evvelki
dereceden artacak bedeller için muteber olan alacaklılardan her biri
dahi mensup olduğu derece namına satış isteyebilir.

*Muvakkat haciz halinde:*

**Madde 108 –** Haczi muvakkat olan alacaklı satış talebinde bulunamaz
ve hakkında 106 ncı maddedeki müddetler cerayan etmez.

**(Ek: 6/6/1985 - 3222/12 md.)** Muvakkaten veya ihtiyaten haczedilen
mallar ancak 113 üncü maddenin son fıkrasında yazılı hallerde
satılabilir.

1271

*Satışın tatili:*

**Madde 109 – (Değişik: 3/7/1940 - 3890/1 md.)**

Satış bedeli, haklarında haciz katileşmiş olan alacakların mecmu
miktarına baliğ olursa satış tatil edilir.

**(İkinci fıkra mülga: 6/6/1985 - 3222/47 md.)**

*Haczin kalkması:*

**Madde 110 – (Değişik: 2/7/2012-6352/22 md.)**

Bir malın satılması kanuni müddet içinde istenmez veya icra müdürü
tarafından verilecek karar gereği gerekli gider onbeş gün içinde depo
edilmezse veya talep geri alınıp da kanuni müddet içinde yenilenmezse o
mal üzerindeki haciz kalkar. Hacizli malın satılması yönündeki talep bir
defa geri alınabilir.

Haczedilen resmi sicile kayıtlı malların, icra dairesiyle yapılacak
yazışmalar sonucunda haczinin kalktığının tespit edilmesi hâlinde,
sicili tutan idare tarafından haciz şerhi terkin edilir ve işlem ilgili
icra dairesine bildirilir.

Birinci fıkra gereğince haczin kalkmasına sebebiyet veren alacaklı o
mala yönelik olarak, haczin konulması ve muhafazası gibi tüm giderlerden
sorumlu olur.

*Taksitle ödeme:*

**Madde 111 –** Borçlu alacaklının satış talebinden evvel borcunu
muntazam taksitlerle ödemeği taahüt eder ve birinci taksiti de derhal
verirse icra muamelesi durur.

Şukadar ki borçlunun kafi miktar malı haczedilmiş bulunması ve her
taksitin borcun dörtte biri miktarından aşağı olmaması ve nihayet aydan
aya verilmesi ve müddetin üç aydan fazla olmaması şarttır.

**(Ek fıkra: 9/11/1988 - 3494/13 md.; Değişik üçüncü fıkra:
17/7/2003-4949/26 md.)** Borçlu ile alacaklının borcun
taksitlendirilmesi için icra dairesinde yapacakları sözleşme veya
sözleşmelerin devamı süresince 106 ve 150/e maddelerindeki süreler
işlemez. Ancak bu sözleşme veya sözleşmelerin toplam süresinin on yılı
aşması hâlinde, aştığı tarihten itibaren süreler kaldığı yerden işlemeye
başlar.

**(Değişik fıkra: 9/11/1988 - 3494/13 md.)** Taksitlerden biri zamanında
verilmezse icra muamelesi ve süreler kaldığı yerden devam eder.

*2 – Taşınırların satışı:*

*Müddetler:*

**Madde 112 –** Taşınır mallar satış talebinden nihayet iki ay içinde
satılır. ^(1)^

Yetişmemiş mahsüller, borçlunun muvafakati olmadıkça satılamaz.

*Vaktinden evvel satış:*

**Madde 113 –** Alacaklı talep etmeden borçlunun talebiyle de satış
yapılabilir.

İcra memuru kıymeti süratle düşen veyahut muhafazası masraflı olan
malların satılmasına her zaman karar verebilir.

–––––––––––––––––––––

*(1) 2/7/2012 tarihli ve 6352 sayılı Kanunun 23 üncü maddesiyle, bu
fıkrada yer alan “bir ay” ibaresi “iki ay” şeklinde değiştirilmiştir.*

1272

*Artırma hazırlık tedbirleri:*

**Madde 114 – (Değişik birinci fıkra: 17/7/2003-4949/27 md.)** Satış
açık artırma ile yapılır. Birinci ve ikinci artırmanın yapılacağı yer,
gün ve saat daha önceden ilân edilir.

İlanın şekli, artırmanın tarzı, yer ve günü ve gazete ile yapılıp
yapılmıyacağı icra memurluğunca alakadarların menfaatlerine en muvafık
geleni nazarı dikkate alınarak tayin olunur. **(Ek cümle:
17/7/2003-4949/27 md.)** İlânın yurt düzeyinde yayımlanan bir gazete ile
yapılmasına karar verilmesi hâlinde bu ilân satış talebi tarihinde
tirajı ellibinin (50.000) üzerinde olan ve yurt düzeyinde dağıtımı
yapılan gazetelerden biriyle yapılır.^(1)^

**(Ek: 18/2/1965 - 538/57 md.)** Gazete ile yapılacak ilanlara satış
şartnamesi eklentisiyle geçirilmeyip, satılacak şeyin cinsi, mahiyeti,
önemli vasıfları, muhammen kıymeti, bulunduğu yer ve ikinci artırmanın
gün ve saati, satış şartnamesinin vesair bilginin nereden ve ne suretle
öğrenilebileceği, talep halinde ve ilanda gösterilen masrafı verilmek
şartiyle şartnamenin bir örneğinin gönderilebileceği hususları
yazılmakla iktifa olunur. İcra dairesince yapılması zaruri ilanlar
dışında, taraflar şartnamenin tamamını, masrafı kendilerine ait olmak
üzere, diledikleri vasıtalarla ilan edebilirler. Ancak hususi
mahiyetteki bu ilan resmi muameleye tesir etmez. **(Ek cümle:
2/7/2012-6352/24 md.)** Satış ilanı elektronik ortamda da yapılır.

**(Ek fıkra: 2/7/2012-6352/24 md.)** Açık artırmaya elektronik ortamda
teklif verme yoluyla başlanır. Elektronik ortamda teklif verme, birinci
ihale tarihinden on gün önce başlar, ihalenin tamamlanacağı günden
önceki gün sonunda sona erer; ikinci ihalede ise elektronik ortamda
teklif verme birinci ihaleden sonraki beşinci gün başlar, en az on gün
sonrası için belirlenecek ikinci ihalenin tamamlanacağı günden önceki
gün sonunda sona erer. Elektronik ortamda verilecek teklifler haczedilen
malın tahmin edilen kıymetinin yüzde ellisinden az olamaz; teklif
vermeden önce, haczedilen malın tahmin edilen kıymetinin yüzde yirmisi
nispetinde teminat gösterilmesi zorunludur.

**(Ek fıkra: 2/7/2012-6352/24 md.)** Satışa çıkarılan taşınır üzerinde
hakkı olan alacaklının alacağı yukarıdaki fıkrada yazılı oranda ise
artırmaya iştiraki halinde ayrıca pey akçesi ve teminat aranmaz.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu fıkrada yer alan "yurt düzeyinde tirajı en yüksek beş gazeteden"
ibaresi 12/2/2004 tarihli ve 5092 sayılı Kanunun 1 inci maddesiyle
"tirajı ellibinin (50.000) üzerinde olan ve yurt düzeyinde dağıtımı
yapılan gazetelerden" şeklinde değiştirilmiş ve metne işlenmiştir.*

1272-1

İhalenin yapılması: ^(1)^

**Madde 115 – (Değişik: 2/7/2012-6352/25 md.)**

Birinci ve ikinci ihale icra memuru tarafından, ilanda belirlenen yer,
gün ve saatte, elektronik ortamda verilen en yüksek teklif üzerinden
başlatılır. Satışa çıkarılan mal üç defa bağırıldıktan sonra, elektronik
ortamda verilen en yüksek teklif de değerlendirilerek, en çok artırana
ihale edilir. Şu kadar ki, artırma bedelinin malın tahmin edilen
bedelinin yüzde ellisini bulması ve satış isteyenin alacağına rüçhanı
olan diğer alacaklar o malla temin edilmişse bu suretle rüçhanı olan
alacakların mecmuundan fazla olması ve bundan başka paraya çevirme ve
paraların paylaştırılması masraflarını aşması gerekir.

Birinci ihalede, alıcı çıkmazsa veya bu maddede yazılı miktara
ulaşılmazsa satış icra memuru tarafından geri bırakılır.

İkinci ihalede, alıcı çıkmazsa veya bu maddede yazılı şartlar
gerçekleşmezse satış talebi düşer.

*İkinci artırma:*

**Madde 116 – (Mülga: 2/7/2012-6352/105 md.)**

*Altın ve gümüş eşya:*

**Madde 117 –** Altın ve gümüş eşya maden halindeki kıymetlerinden daha
aşağı bir bedel ile satılamaz.

*Satış bedelinin ödenmemesi,ihale farklarının tahsili sureti:*

**Madde 118 – (Değişik: 18/2/1965 - 538/58 md.)**

Satış peşin para ile yapılır. Ancak icra memuru müşteriye yedi günü
geçmemek üzere bir mühlet verebilir. **(Ek cümle: 2/7/2012-6352/26
md.)** Daire dışında tahsil edilen paralar en geç tahsilatın yapıldığı
günü takip eden ilk iş günü çalışma saati sonuna kadar banka hesabına
yatırılmak üzere, icra veya mahkeme kasalarında muhafaza edilir.
**(Değişik cümle: 17/7/2003-4949/30 md.)** Satılan mal ihale
kesinleşmeden teslim olunmaz. **(Mülga son cümle: 2/7/2012-6352/26 md.)
(…)**

**(Değişik: 9/11/1988 - 3494/15 md.)** İhaleye katılıp daha sonra ihale
bedelini yatırmamak suretiyle ihalenin feshine sebep olan tüm alıcılar
ve kefilleri, teklif ettikleri bedel ile son ihale bedeli arasındaki
farktan ve diğer zararlardan ve ayrıca temerrüt faizinden müteselsilen
sorumludurlar. İhale farkı ve temerrüt faizi ayrıca hükme hacet
kalmaksızın dairece tahsil olunur. Bu fark, varsa öncelikle teminat
bedelinden tahsil olunur.

*–––––––––––––––––––*

*(1) Bu madde başlığı “İhalenin yapılması ve geri bırakılması:” iken,
2/7/2012 tarihli ve 6352 sayılı Kanunun 25 inci maddesiyle metne
işlendiği şekilde değiştirilmiştir.*

1273

*Pazarlık suretiyle satış:*

**Madde 119 –** Aşağıdaki hallerde satış pazarlık suretiyle yapılabilir:

1 – Bütün alakadarlar isterse,

2 – Borsa veya piyasada fiyatı bulunan kıymetli evrak veya diğer mallar
için o günün piyasasında mukarrer fiyat teklif edilirse,

3 – Artırmada maden kıymetini bulmamış olan altın ve gümüş eşyaya bu
kıymet verilirse,

4 – 113 üncü maddenin ikinci fıkrasında gösterilen haller bulunursa,

5 – **(Değişik: 17/7/2003-4949/31 md.)** Mahcuz malın tahmin edilen
değeri birmilyar lirayı geçmezse.

*Ödeme yerine alacakların devri:*

**Madde 120 –** Hacze iştirak eden bütün alacaklılar muvafakat ederlerse
borçlunun borsada ve piyasada fiyatı olmıyan alacakları, ödeme yerine
geçmek üzere itibari kıymetleriyle kendilerine veya hesaplarına olarak
içlerinden birine devredilir. Bu halde alacaklılar, alacakları
nispetinde borçlunun haklarına halef olurlar.

Aynı suretle hacze iştirak edenlerin hepsi veya içlerinden birisi
borçlunun üçüncü bir şahıstaki alacağının tahsilini veya böyle bir şahsa
karşı haiz olduğu dava hakkının kullanılmasını, masraf kendilerine ait
olmak ve fakat haklarına halel gelmemek şartiyle üzerlerine alabilirler.

Bu suretle elde edilecek para ilk önce üzerlerine alanların alacak ve
masraflarının ödenmesine karşılık tutulur.

*Paraya çevirmenin diğer tarzı. İştirak halinde mülkiyet hisseleri:*

**Madde 121 –** Bir intifa hakkı veya taksim edilmemiş bir miras veya
bir şirket yahut iştirak halinde tasarruf olunan bir mal hissesi gibi
yukarki maddelerde gösterilmeyen başka nevi malların satılması
lazımgelirse icra memuru satışın nasıl yapılacağını icra mahkemesinden
sorar.

İcra mahkemesi, yerleşim yerleri malüm olan alakadarları davet ve
gelenlerini dinledikten sonra açık artırma yaptırabileceği gibi satış
için bir memur da tayin edebilir, yahut iktiza eden diğer bir tedbiri
alabilir.

*Aile mal ortaklığı:*

**Madde 122 –** Aile mal ortaklığında bir hissenin satışı 121 inci
maddeye göre yapılır. Kanunu Medeninin 331 inci maddesi hükümleri
mahfuzdur.

*3 – Taşınmazların satışı:*

*Satış müddeti: *

**Madde 123 –** Taşınmazlar, satış talebinden nihayet üç ay içinde icra
dairesi tarafından açık artırma ile satılır. ^(1)^

*Artırma şartları:*

*1 – Şartnamenin açık bulundurulması:*

**Madde 124 –** İcra dairesi taşınmazların bulunduğu yerin adetlerine
göre en elverişli tarzda artırma şartlarını tesbit eder.

*–––––––––––––––––––*

*(1) 2/7/2012 tarihli ve 6352 sayılı Kanunun 27 nci maddesiyle, bu
maddede yer alan “iki ay” ibaresi “üç ay” şeklinde değiştirilmiştir.*

1274

Bunları ihtiva eden şartname artırmadan evvel en az on gün müddetle icra
dairesinde herkesin görmesi için açık bulundurulur.

**(Değişik üçüncü fıkra: 2/7/2012-6352/28 md.)** Şartnameye, artırmaya
iştirak edeceklerin taşınmazın tahmin edilen kıymetinin yüzde yirmisi
nispetinde pey akçesi veya milli bir bankanın teminat mektubunu tevdi
etmeleri, elektronik ortamda teklif vererek artırmaya katılacakların
teminat göstermeleri gerektiği ve elektronik ortamda teklif vermeye
ilişkin hususlar yazılır.

Satılığa çıkarılan taşınmaz üzerinde hakkı olan alacaklının alacağı
yukarki fıkrada yazılı nispet raddesinde ise artırmaya iştiraki halinde
ayrıca pey akçesi ve teminat aranmaz.

*2 – Münderecatı:*

**Madde 125 –** Artırma şartnamesinde taşınmazın, üzerindeki irtifak
hakları, taşınmaz mükellefiyetleri, ipotekler, ipotekli borç senetleri,
irat senetleriyle birlikte satıldığı ve borçlunun bu taşınmaz ile temin
edilmiş şahsi borçlarının da alıcıya intikal eyliyeceği tasrih olunur.

İpotek ve ipotekli borç senediyle temin edilmiş olupta bu suretle
müşteriye devrolunan borçtan asıl borçlunun kurtulması alacaklının
müracaat hakkının mahfuz olduğunu ihaleden itibaren bir sene içinde
kendisine bildirmemiş olmasına bağlıdır. (K. M. 803)

Taşınmaz rehinle temin edilmiş muaccel borçlar, müşteriye devredilmeyip
satış bedelinden tercihen ödenir.

Artırma şartnamesinde hangi masrafların müşteriye ait olacağı tasrih
olunur.

*Artırma ilanı, artırma hazırlıkları ve ilgililere ihtar: ^(1)^*

**Madde 126 – (Değişik: 2/7/2012-6352/29 md.)**

Satış, açık artırma ile yapılır. Birinci ve ikinci ihalenin yapılacağı
yer, gün ve saat önceden ilan edilir.

İlan, birinci ihale tarihinden en az bir ay önce yapılır. İlan edilen
metnin esasa müessir olmayan maddi hatalar nedeniyle tekrarlanması
gerektiğinde, ihale tarihi değiştirilmeksizin hata ilanen düzeltilir.
Ancak bu düzeltme ilanının tarihi ile ihale tarihi arasında yedi günden
az zaman kalmış ise daha önce ilan edilen günden yedi iş günü sonrası
için tespit edilecek günde satış yapılacağı düzeltme ilanında
belirtilir. Bu düzeltme ilanı ilgililere ayrıca tebliğ edilmez.

Yapılacak ilana, satılacak şeyin cinsi, mahiyeti, önemli vasıfları,
tahmin edilen kıymeti, bulunduğu yer; birinci ve ikinci ihalenin
yapılacağı yer, gün ve saat; artırmaya iştirak edeceklerin haczedilen
malın tahmin edilen kıymetinin yüzde yirmisi nispetinde pey akçesi veya
milli bir bankanın teminat mektubunu tevdi etmeleri gerektiği; diğer
bilgilerin nereden ve ne suretle öğrenilebileceği hususları yazılır.
Ayrıca, ipotek sahibi alacaklılarla diğer ilgililerin taşınmaz
üzerindeki haklarını, hususiyle faiz ve masrafa dair olan iddialarını
evrakı müsbiteleri ile onbeş gün içinde icra dairesine bildirmeleri
gerektiği yazılır; aksi halde, hakları tapu siciliyle sabit olmadıkça,
satış bedelinin paylaşmasından hariç kalacakları da ilave edilir. Bu
ihtar irtifak hakkı sahiplerine de yapılır.

*–––––––––––––––––––*

*(1) Bu madde başlığı “Artırmanın ilanı ve ilgililere ihtar:” iken,
2/7/2012 tarihli ve 6352 sayılı Kanunun 29 uncu maddesiyle metne
işlendiği şekilde değiştirilmiştir.*

1274-1

Açık artırmaya elektronik ortamda teklif verme yoluyla başlanır.
Elektronik ortamda teklif verme, birinci ihale tarihinden yirmi gün önce
başlar, ihalenin tamamlanacağı günden önceki gün sonunda sona erer;
ikinci ihalede ise elektronik ortamda teklif verme birinci ihaleden
sonraki beşinci gün başlar, en az yirmi gün sonrası için belirlenecek
ikinci ihalenin tamamlanacağı günden önceki gün sonunda sona erer.
Elektronik ortamda verilecek teklifler haczedilen malın tahmin edilen
kıymetinin yüzde ellisinden az olamaz; teklif vermeden önce, haczedilen
malın tahmin edilen kıymetinin yüzde yirmisi nispetinde teminat
gösterilmesi zorunludur.

Satışa çıkarılan taşınmaz üzerinde hakkı olan alacaklının alacağı
yukarıdaki fıkrada yazılı oranda ise artırmaya iştiraki halinde ayrıca
pey akçesi ve teminat aranmaz.

114 üncü maddenin ikinci ve üçüncü fıkraları taşınmazın satış ilanı
hakkında da uygulanır.

*Ayrıca tebliğler:*

**Madde 127 – (Değişik: 2/7/2012-6352/30 md.)**

İlanın birer sureti borçluya ve alacaklıya ve taşınmazın tapu siciline
kayıtlı bulunan ilgililerinin tapuda kayıtlı adresleri varsa bu
adreslerine tebliğ olunur. Adresin tapuda kayıtlı olmaması hâlinde,
varsa adres kayıt sistemindeki adresleri tebligat adresleri olarak kabul
edilir. Bunların dışında ayrıca adres tahkiki yapılmaz, gazetede veya
elektronik ortamda yapılan satış ilanı tebligat yerine geçer.

*Mükellefiyetlerin listesi:*

**Madde 128 –** İcra memuru satışa başlamazdan evvel taşınmaz üzerindeki
tapu sicilline mukayyet veya resmi senede müstenit olan
mükellefiyetlerin hepsinin bir listesini yapar ve bu listeyi
haczedenlerle borçluya tebliğ eder ve itirazlarını bildirmeleri için üç
gün mühlet verir. 96 ve 97 nci maddeler hükümleri burada da caridir.

**(Değişik: 9/11/1988 - 3494/19 md.)** İcra dairesi taşınmazın kıymetini
takdir ettirir, taşınmazın kıymetinin takdirinde, taşınmaz üzerindeki
mükellefiyetlerin kıymete olan etkisi de nazara alınır. **(Ek cümle :
17/7/2003-4949/33 md.)** Taşınmazın önceden takdir edilen kıymetini
etkileyen mükellefiyetlerin ortaya çıkması hâlinde, icra dairesi satışa
esas olmak üzere taşınmazın kıymetini yeniden takdir ettirir.Kıymet
takdirine ilişkin rapor borçluya, haciz koydurmuş alacaklılara ve diğer
ipotekli alacaklılara tebligatın yapıldığı icra dosyasındaki, ayrıca
bildirilmiş bulunması hali müstesna olmak üzere, tapudaki mevcut
adresleri esas alınmak sureti ile tebliğ edilir. **(Mülga son cümle:
17/7/2003-4949/103 md.)**

**(Ek fıkra: 21/2/2007-5582/2 md.)** İcra dairesi, 2499 sayılı Sermaye
Piyasası Kanununun 38/A maddesinin birinci fıkrasında tanımlanan konut
finansmanından kaynaklanan alacaklar ile Toplu Konut İdaresi
Başkanlığının rehinle temin edilmiş alacaklarının takibinde, satışı
istenen taşınmaz için kıymet takdirini, aynı Kanunun 22 nci maddesinin
birinci fıkrasının (r) bendi uyarınca yetki verilmiş kişi veya kurumlara
yaptırır.

1275

**(Ek fıkra: 17/7/2003-4949/33 md.)** Satışa çıkarılan taşınmazda
eklenti niteliğinde teşvikli mal varsa icra müdürlüğü bu malların
kıymetini ayrıca takdir ettirir. Satıştan önce ilgili kurumlardan bu
mallar üzerindeki vergi, resim, harç gibi yükümlülükler sorulur. Satış
isteyen alacaklının talebi üzerine bu mallar satış dışında
tutulabileceği gibi, üzerlerindeki vergi, resim, harç gibi malın
aynından kaynaklanan kamu alacakları dikkate alınarak 129 uncu madde
hükümlerine göre taşınmazla birlikte ihale de edilebilir.

*Kıymet takdirine ilişkin şikâyet: *

**Madde 128/a- (Ek : 17/7/2003-4949/34 md.)**

Kıymet takdirinin tebliğ edildiği ilgililer, raporun tebliğinden
itibaren yedi gün içinde raporu düzenleten icra dairesinin bulunduğu
yerdeki icra mahkemesinde şikâyette bulunabilirler. Şikâyet tarihinden
itibaren yedi gün içinde gerekli masraf ve ücretin mahkeme veznesine
yatırılması hâlinde yeniden bilirkişi incelemesi yaptırılabilir; aksi
hâlde başka bir işleme gerek olmaksızın şikâyet kesin olarak reddedilir.

**(Değişik birinci cümle: 12/2/2004-5092/2 md.)** Kesinleşen kıymet
takdirinin yapıldığı tarihten itibaren iki yıl geçmedikçe yeniden kıymet
takdiri istenemez. Ancak, doğal afetler ve imar durumundaki çok önemli
değişiklikler meydana getiren benzer hallerde yeniden kıymet takdiri
istenebilir.

**(Ek fıkra: 21/2/2007-5582/3 md.)** 2499 sayılı Sermaye Piyasası
Kanununun 38/A maddesinin birinci fıkrasında tanımlanan konut
finansmanından kaynaklanan alacaklar ile Toplu Konut İdaresi
Başkanlığının rehinle temin edilmiş alacaklarının takibinde, birinci
fıkra uyarınca yaptırılmasına karar verilen bilirkişi incelemesi, aynı
Kanunun 22 nci maddesinin birinci fıkrasının (r) bendi uyarınca yetki
verilmiş kişi veya kurumlara yaptırılır.

Kıymet takdirine ilişkin şikâyet yetkisiz icra mahkemesine yapılırsa,
icra mahkemesi evrak üzerinde inceleme yaparak başvuru tarihinden
itibaren en geç on gün içinde yetkisizlik kararı verir.

Bu madde gereğince icra mahkemesinin verdiği kararlar kesindir.

*İhale:*

**Madde 129 – (Değişik: 2/7/2012-6352/31 md.)**

Birinci ve ikinci ihale icra memuru tarafından, ilanda belirlenen yer,
gün ve saatte, elektronik ortamda verilen en yüksek teklif üzerinden
başlatılır. Taşınmaz üç defa bağırıldıktan sonra, elektronik ortamda
verilen en yüksek teklif de değerlendirilerek, en çok artırana ihale
edilir. Şu kadar ki, artırma bedelinin malın tahmin edilen bedelinin
yüzde ellisini bulması ve satış isteyenin alacağına rüçhanı olan diğer
alacaklar o malla temin edilmişse bu suretle rüçhanı olan alacakların
mecmuundan fazla olması ve bundan başka paraya çevirme ve paraların
paylaştırılması masraflarını aşması gerekir.

Birinci ihalede, alıcı çıkmazsa veya bu maddede yazılı miktara
ulaşılmazsa satış icra memuru tarafından geri bırakılır.

İkinci ihalede, alıcı çıkmazsa veya bu maddede yazılı şartlar
gerçekleşmezse satış talebi düşer.

1276

*Ödeme usulü: ^(1)^*

**Madde 130 – (Değişik: 3/7/1940 - 3890/1 md.)**

Satış bedeli peşin ödenir. Ancak icra memuru alıcıya on günü geçmemek
üzere bir mühlet verebilir.

*Ödeme müddeti içinde taşınmazın idaresi:*

**Madde 131 –** Satış bedelinin ödenmesi için mühlet verilmiş ise para
verilinceye kadar hasar ve masrafı müşteriye ait olmak üzere taşınmaz,
icra dairesi tarafından idare olunur. Bu müddet içinde icra dairesinin
müsaadesi olmaksızın tapuca hiç bir tescil yapılamaz. İcra dairesi satış
bedelini temin için ayrıca teminat gösterilmesini isteyebilir.

*Sonradan tesis edilen taşınmaz mükellefiyetleri ve ipotekli ve mahcuz
taşınmazların kiralanmasında hüküm:*

**Madde 132 –** Alacak bir taşınmaz ile temin edildikten sonra borçlu o
taşınmaz üzerinde alacaklının rızası olmaksızın bir irtifak hakkı yahut
bir taşınmaz mükellefiyeti tesis ederse bu tesis alacaklının hakkına
tesir etmez ve alacaklı taşınmazın o hak ile birlikte veya o haktan ari
olarak artırmağa çıkarılmasını isteyebilir.

Taşınmaz haktan ari olarak satılıp ta bedeli alacaklının alacağından
fazla çıkarsa o hakkın takdir edilecek kıymeti ödenmek üzere bedelin
fazlası hak sahibine tahsis edilir.

İpotek yapılmış olan taşınmazı borçlu alacaklının rızası olmaksızın
başkasına kiraya verir ve keyfiyeti tapuya tescil ettirirse bu tescil
ipotekli alacaklının hakkına tesir etmez.

Bu hüküm haczedilmiş olan taşınmazlarda da caridir.

*İhalenin feshi ve farkının tahsili:*

**Madde 133 – (Değişik: 6/6/1985 - 3222/16 md.)**

Taşınmaz kendisine ihale olunan kimse derhal veya verilen mühlet içinde
parayı vermezse, ihale kararı icra memuru tarafından kaldırılarak
teminat akçesi alıcının ikinci fıkra gereğince mesul bulunduğu meblağa
mahsup edilmek üzere alıkonulur. Kendisinden evvel en yüksek teklifte
bulunan kimsenin ileri sürdüğü pey, 129 uncu maddenin aradığı şartlara
uygun bulunması ve bu kimsenin adresinin de malum olması halinde bir
muhtıra tebliğ edilerek arzettiği bedelle taşınmaz kendisine teklif
edilir ve üç gün zarfında almaya razı olursa ona ihale olunur. Razı
olmaz veya cevapsız bırakılırsa veya bulunmazsa taşınmaz icra dairesince
hemen artırmaya çıkarılır. Bu artırma ilgililere tebliğ edilmeyip
yalnızca satıştan en az yedi gün önce yapılacak ilanla yetinilir. Bu
artırmada, teklifin, 129 uncu maddedeki hükümlere uyması şartıyla
taşınmaz ençok artırana ihale olunur.^(2)^

**(Değişik: 9/11/1988 - 3494/21 md.)** İhaleye katılıp daha sonra ihale
bedelini yatırmamak suretiyle ihalenin feshine sebep olan tüm alıcılar
ve kefilleri teklif ettikleri bedel ile son ihale bedeli arasındaki
farktan ve diğer zararlardan ve ayrıca temerrüt faizinden müteselsilen
mesuldürler. İhale farkı ve temerrüt faizi ayrıca hükme hacet
kalmaksızın dairece tahsil olunur. Bu fark,varsa öncelikle teminat
bedelinden tahsil olunur.

*İhalenin neticesi ve feshi:*

**Madde 134 – (Değişik: 18/2/1965 - 538/63 md.)**

İcra dairesi tarafından taşınmaz kendisine ihale edilen alıcı o
taşınmazın mülkiyetini iktisap etmiş olur. **(Ek cümle:
17/7/2003-4949/38 md.)** İhale kesinleşinceye kadar taşınmazın ne
şekilde muhafaza ve idare edileceği icra dairesi tarafından
kararlaştırılır.

\_\_\_\_\_\_\_\_\_\_\_\_\_\_\_\_\_\_\_\_\_

*(1) 17/7/2003 tarihli ve 4949 sayılı Kanunun 36 ncı maddesiyle, bu
maddede geçen  ‘’yirmi günü’’ ibaresi, ‘’on günü’’ şeklinde
değiştirilmiştir. *

*(2)* *17/7/2003 tarihli ve 4949 sayılı Kanunun 37 nci maddesiyle, bu
fıkranın ikinci cümlesinde yer alan "ilk fıkrasına" ibaresi, "aradığı
şartlara" ve beşinci cümlesinde yer alan "maddenin ikinci fıkrasındaki"
ibaresi, "maddedeki" şeklinde değiştirilmiştir.*

1277

**(Değişik: 9/11/1988 - 3494/22 md.)** İhalenin feshini, Borçlar
Kanununun 226 ncı maddesinde yazılı sebepler de dahil olmak üzere yalnız
satış isteyen alacaklı, borçlu, tapu sicilindeki ilgililer ve pey sürmek
suretiyle ihaleye iştirak edenler yurt içinde bir adres göstermek
koşuluyla icra mahkemesinden şikayet yolu ile ihale tarihinden itibaren
yedi gün içinde isteyebilirler. İlgililerin ihale yapıldığı ana kadar
cereyan eden muamelelerdeki yolsuzluklara en geç ihale günü ıttıla peyda
ettiği kabul edilir. İhalenin feshi talebi üzerine icra mahkemesi talep
tarihinden itibaren yirmi gün içinde duruşma yapar ve taraflar
gelmeseler bile icap eden kararı verir. Talebin reddine karar verilmesi
halinde icra mahkemesi davacıyı feshi istenilen ihale bedelinin yüzde
onu oranında para cezasına mahküm eder. **(Ek cümle: 17/7/2003-4949/38
md.)** Ancak işin esasına girilmemesi nedeniyle talebin reddi hâlinde
para cezasına hükmolunamaz. ^(1)^

**(Ek fıkra: 21/2/2007-5582/4 md.)** 2499 sayılı Sermaye Piyasası
Kanununun 38/A maddesinin birinci fıkrasında tanımlanan konut
finansmanından kaynaklanan alacaklar ile Toplu Konut İdaresi
Başkanlığının rehinle temin edilmiş alacaklarının takibinde, ikinci
fıkrada yer alan oran yüzde yirmi olarak uygulanır.

**(Ek fıkra: 17/7/2003-4949/38 md.)** İhalenin feshine ilişkin şikâyet
görevsiz veya yetkisiz icra mahkemesi veya mahkemeye yapılırsa, icra
mahkemesi veya mahkeme evrak üzerinde inceleme yaparak başvuru
tarihinden itibaren en geç on gün içinde görevsizlik veya yetkisizlik
kararı verir. Bu kararlar kesindir.

**(Ek fıkra: 17/7/2003-4949/38 md.)** Taşınmazı satın alanlar, ihaleye
alacağına mahsuben iştirak etmemiş olmak kaydıyla, ihalenin feshi talep
edilmiş olsa bile, satış bedelini derhâl veya 130 uncu maddeye göre
verilen süre içinde nakden ödemek zorundadırlar. İcra müdürü, ödenen
ihale bedeli ile ilgili olarak, ihalenin feshine yönelik şikâyet
sonucunda verilecek karar kesinleşinceye kadar para bankalarda
nemalandırılır. İhalenin feshine ilişkin şikâyetin kabulüne veya reddine
ilişkin kararın kesinleşmesi üzerine, ihale bedeli nemaları ile birlikte
hak sahiplerine ödenir.

İhale kesinleşmedikçe ihale bedeli alacaklılara ödenmez.

Satış ilanı tebliğ edilmemiş veya satılan malın esaslı vasıflarındaki
hataya veya ihalede fesada bilahare vakıf olunmuşsa şikayet müddeti
ıttıla tarihinden başlar. Şu kadar ki, bu müddet ihaleden itibaren bir
seneyi geçemez.

İhalenin feshini şikayet yolu ile talep eden ilgili, vakı yolsuzluk
neticesinde kendi menfaatlerinin muhtel olduğunu ispata mecburdur.

Tescil için tapu idaresine yapılacak tebligat, şikayet için muayyen
müddetin geçmesinden veya şikayet edilmişse şikayeti neticelendiren
kararın kesinleşmesinden sonra yapılır.

**(Mülga son fıkra: 17/7/2003-4949/103 md.)**

*Tescil için tapuya tebliğ ve zorla çıkarma:*

**Madde 135 –** Taşınmaz alıcıya ihale edilip bedeli alındıktan sonra
alıcı namına tescil edilmesi için (134) üncü maddede yazılı müddete
riayet edilerek tapuya müzekkere yazılır.

**(Değişik 6/6/1985 - 3222/17 md.)** Taşınmaz borçlu tarafından veya
hacizden evvelki bir tarihte yapıldığı resmi bir belge ile belgelenmiş
bir akte dayanmayarak başkaları tarafından işgal edilmekte ise onbeş gün
içinde tahliyesi için borçluya veya işgal edene bir tahliye emri tebliğ
edilir. Bu müddet içinde tahliye edilmezse zorla çıkarılıp taşınmaz
alıcıya teslim olunur.

*Taşınmazların satışına ilişkin hükümlerin gemilere uygulanması: ^(2)^*

**Madde 136 – (Değişik: 14/1/2011-6103/41 md.)**

Taşınmaz malların satışına ilişkin hükümler, bayrağı dikkate
alınmaksızın gemi siciline kayıtlı bütün gemiler hakkında da uygulanır.
Bu hükümlerde geçen “tapu sicili” terimi gemi sicilini, “ipotek” terimi
gemi ipoteklerini ve “irtifak hakkı” terimi sicile kayıtlı gemiler
üzerindeki intifa hakkını ifade eder.

*Aile yurtları:*

**Madde 137 –** Aile yurtlarına dair Kanunu Medeni hükümleri mahfuzdur.

*\_\_\_\_\_\_\_\_\_\_\_\_\_\_\_\_\_\_\_\_\_\_\_*

*(1) Bu fıkrada yer alan “yurt içinde bir adres göstermek koşuluyla”
ibaresi 17/7/2003 tarihli ve 4949 sayılı Kanunun 38 inci maddesiyle
eklenmiştir.*

*(2) Bu madde başlığı “Gemiler hakkında:” iken, 14/1/2011 tarihli ve
6103 sayılı Kanunun 41 inci maddesiyle metne işlendiği şekilde
değiştirilmiştir.*

1278

*4 – Paranın paylaştırılması:*

*Paraların paylaştırılması zamanı, masraflar ve vekalet ücreti:*

**Madde 138 –** Mahcuz mallar tamamiyle satıldıkta bedelleri
alakadarlara hisselerine göre paylaştırılır ve bir kısmı satıldıkta
icabına göre bedeli hisseleri nispetinde alakadarlara avans olarak
dağıtılır.

Haciz, paraya çevirme ve paylaştırma gibi bütün alacaklıları alakadar
eden masraflar önce satış tutarından alınır ve artan para takip
masrafları ve işlemiş faizler dahil olduğu halde alacakları nispetinde
paylaştırılır.

**(Değişik: 18/2/1965 - 538/64 md.)** Vekil vasıtasiyle yapılan
takiplerde vekalet ücretinin miktarı, alacaklı ile borçlu arasında
yapılmış sözleşmeye bakılmaksızın, icra memuru tarafından avukatlık
ücret tarifesine göre hasaplanır. Bu şekilde tayin olunan vekalet ücreti
de takip masraflarına dahildir.

Muvakkat hacizler için ayrılmış hisseler vaziyet anlaşılıncaya kadar
sağlam bir bankaya, banka bulunmıyan yerlerde mahkeme veya icra
sandıklarına yatırılır.

*İcra dairesinin tamamlama hacizleri:*

**Madde 139 –** Satış tutarı bütün alacakları ödemiye yetmezse icra
memuru kendiliğinden yeni hacizler yaparak haczi tamamlar; ancak bu
suretle haczolunan mallar üzerinde sonra gelen derecelerin evvelce
koydurdukları hacizler varsa bu hacizlerin doğurduğu haklara halel
gelmez. Yeniden haczedilen mallar ayrıca satış talebine hacet
kalmaksızın ve mümkün olduğu kadar çabuk satılır.

*Sıra cetveli:*

**Madde 140 –** Satış tutarı bütün alacaklıların alacağını tamamen
ödemiye yetmezse icra dairesi alacaklıların bir sıra cetvelini yapar.

Alacaklılar 206 ncı madde mucibince iflas halinde hangi sıraya girmeleri
lazım geliyorsa o sıraya kabul olunurlar.

Bununla beraber ilk üç sıraya kayıt için muteber olan tarih haciz talebi
tarihidir.

*Cetvel suretlerinin tebliği:*

**Madde 141 –** Sıra cetvelinin birer sureti icra dairesi tarafından
alakadarlara tebliğ edilir.

*Cetvele itiraz:*

**Madde 142 – (Değişik: 3/7/1940 - 3890/1 md.)**

Cetvel suretinin tebliğinden yedi gün içinde her alacaklı takibin icra
edildiği mahal mahkemesinde alakadarlar aleyhine dava etmek suretiyle
cetvel mündericatına itiraz edebilir.

Dava basit yargılama usuliyle görülür.

İtiraz alacağın esas ve miktarına taallük etmeyip yalnız sıraya dairse
şikayet yoliyle icra mahkemesine arzolunur.

*Teminat karşılığı ödeme:*

**Madde 142/a- (Ek: 17/7/2003-4949/39 md.)**

Sıra cetveline karşı 142 nci madde uyarınca şikâyet veya itiraz
yapılmışsa, tebligatı alan ve sıra cetvelinde hak sahibi görünen her
alacaklı, bir bankanın kesin teminat mektubunu dosyaya ibraz ederek
payına düşen meblâğı tahsil edebilir. 36 ncı maddenin ikinci fıkrası
burada da uygulanır.

1279

Teminat mektubunda, alacaklının dosyadan tahsil ettiği meblâğ ile bu
meblâğın kısmen veya tamamen icra dosyasına iadesinin gerekmesi hâlinde
iade tarihine kadar geçecek süreye ait olan faizin, icra dairesinin ilk
yazılı talebi üzerine dosyaya ödenmesi taahhüt edilmelidir. Bu esaslar
dahilinde teminat mektubuyla garanti edilecek miktar icra dairesince
belirlenir.

*Borç ödemeden aciz vesikası:*

**Madde 143 – (Değişik: 3/7/1940 - 3890/1 md.)**

**(Değişik birinci fıkra: 17/7/2003-4949/40 md.)** Alacaklı alacağının
tamamını alamamış ve aciz vesikası düzenlenmesi için gerekli şartlar
yerine gelmişse, icra dairesi kalan miktar için hemen bir aciz vesikası
düzenleyip alacaklıya ve bir suretini de borçluya verir; bu belgeler
hiçbir harç ve vergiye tâbi değildir. Aciz vesikasının bir nüshası da
her il merkezinde Adalet Bakanlığınca tespit edilen icra dairesi
tarafından tutulan özel sicile kaydedilmek üzere bu icra dairesine
gönderilir. Aciz vesikası sicili aleni olup ne şekilde tutulacağı ve
hangi hususları içereceği Adalet Bakanlığı tarafından hazırlanan
yönetmelikle belirlenir.

Bu vesika ile 105 inci maddedeki vesika borcun ikrarını mutazammın senet
mahiyetinde olup alacaklıya 277 nci maddede yazılı hakları verir.

Alacaklı aciz vesikasını aldığı tarihten bir sene içinde takibe teşebbüs
ederse yeniden ödeme emri tebliğine lüzum yoktur.

Aciz vesikasında yazılı alacak miktarı için faiz istenemez.

Kefiller, müşterek borçlular ve borcu tekeffül edenler bu miktar için
vermeğe mecbur oldukları faizlerden dolayı borçluya rücü edemezler.

**(Değişik altıncı fıkra: 17/7/2003-4949/40 md.)** Bu borç, borçluya
karşı, aciz vesikasının düzenlenmesinden itibaren yirmi yıl geçmesiyle
zamanaşımına uğrar. Borçlunun mirasçıları, mirasın açılmasından itibaren
bir sene içinde alacaklı hakkını aramamışsa, borcun zamanaşımına
uğradığını ileri sürebilirler.

**(Ek fıkra: 17/7/2003-4949/40 md.)** Borçlu, aciz vesikasını düzenlemiş
olan icra dairesine borcunu işlemiş faizleriyle birlikte her zaman
ödeyebilir. İcra dairesi ödenen parayı alacaklıya verir veya
gerektiğinde 9 uncu madde hükümleri dahilinde bir bankaya yatırır.
Borcun bu şekilde tamamının ödenmesinden sonra aciz vesikası sicilden
terkin edilir ve borçluya borcunu ödeyerek aciz vesikasını sicilden
terkin ettirdiğine dair bir belge verilir. Aynı şekilde, icra takibi
batıl ise veya iptal edilirse yahut borçlunun borçlu olmadığı mahkeme
kararıyla sabit olursa ya da alacaklı icra takibini geri alırsa, aciz
vesikası sicilden terkin edilir ve borçluya buna ilişkin bir belge
verilir.

*Senedin geri verilmesi ve ilamın icrası vesikası:*

**Madde 144 –** Alacağı tamamen ödenmiş olan alacaklıya ait senet icra
dairesince borçluya verilir.

Alacağının yalnız bir kısmı ödenmiş olan alacaklı, senedini geri
alabilir. Şu kadar ki, icra dairesi senede bundan sonra ne miktar para
için muteber olacağını yazar yahut senedin mahiyetine göre alakadar
dairelere yazdırır.

İlamların icrasında borçlu isterse kendisine ilamın tamamen veya kısmen
icra edilmiş olduğuna dair bedava ve pulsuz bir vesika verilir.

Bir taşınmazı paraya çeviren icra dairesi o taşınmaz üzerindeki irtifak
haklarına, taşınmaz mükellefiyetlerine ve taşınmaz rehin haklarına dair
kayıtların tapu sicilinden terkin ve nakillerini de yaptırır.

1280

**(Ek: 29/6/1956 - 6763/42 md.; Mülga beşinci fıkra: 14/1/2011-6103/41
md.)**

*Paranın paylaştırılmasına ilişkin hükümlerin gemilere uygulanması:*

**Madde 144/a** – **(Ek: 14/1/2011-6103/41 md.)**

Paranın paylaştırılmasına ilişkin hükümler, gemilerin satışı hâlinde de
uygulanır. Şu kadar ki, 140 ıncı madde uyarınca yapılacak sıra cetveli,
bayrağına ve sicile kayıtlı olup olmadığına bakılmaksızın, bütün gemiler
hakkında Türk Ticaret Kanununun 1389 ilâ 1397 nci maddesi hükümlerine
tâbidir.

Türk gemi siciline kayıtlı olan gemiyi paraya çeviren icra dairesi,
sicile kayıtlı ipotek ve intifa haklarına ait kayıtların terkin veya
nakillerini yaptırır; yabancı sicile kayıtlı gemilerde, bu işlemin
yapılması için geminin bayrağını taşıdığı devletin en yakın
konsolosluğuna bildirimde bulunur.

BEŞİNCİ BAP

I - TAŞINIR REHNİNİN PARAYA ÇEVRİLMESİ

*Takip talebi:*

**Madde 145 – (Değişik: 18/2/1965 - 538/65 md.)**

Alacağı taşınır rehni ile sağlanmış alacaklı, takip talebinde 58 inci
maddede yazılı hususlardan başka merhunun ne olduğunu ve merhun üçüncü
şahıs tarafından verilmiş veya merhunun mülkiyeti üçüncü şahsa geçmiş
ise onun ve merhun üzerinde sonra gelen rehin hakkı mevcut ise bu hakka
sahip olan şahsın ismini de bildirir.

*Ödeme emri :*

**Madde 146 – (Değişik: 18/2/1965 - 538/66 md.)**

Takip talebi üzerine, icra dairesi, keyfiyeti merhun üzerinde sonra
gelen rehin hakkı sahibine bir ihbarname ile bildirir ve borçlu ile
rehin maliki üçüncü şahsa aşağıdaki kayıtlara uygun olmak üzere birer
ödeme emri gönderir:

1\. Ödeme müddeti onbeş gündür.

2\. Yedi gün içinde itiraz olunmaz ve 1 numaralı bendde yazılı müddet
içinde borç ödenmezse rehnin satılacağı bildirilir.

*Ödeme emrine itiraz :*

**Madde 147 – (Değişik: 18/2/1965 - 538/67 md.)**

Ödeme emrine itiraz hakkında 62 den 72 nci maddeye kadar olan hükümler
uygulanır. Ancak;

1\. Rehin hakkına açıkça itiraz edilmemişse, alacaklının rehin hakkı
takip safhası içinde artık tartışma konusu olamaz.

2\. Sırf rehin hakkına itiraz olunduğu takdirde, alacaklı, rehnin paraya
çevrilmesi yoliyle takipten vazgeçerek, takibin haciz yolu ile devamını
istiyebilir. Bu takdirde, borçluya mal beyanında bulunması için yedi gün
mühlet verilir.

II - İPOTEĞİN PARAYA ÇEVRİLMESİ

*Takip talebi :*

**Madde 148 – (Değişik: 18/2/1965 - 538/68 md.)**

Taşınmaz ipotek alacaklısı, yetkili veya taşınmazın bulunduğu yer icra
dairesine elindeki ipotek belgesinin akit tablosunun tapu idaresince
verilmiş resmi bir örneğini ibrazla alacağın miktarını bildirir ve 58
inci maddeye göre takip talebinde bulunur.

*Adres gösterme zorunluluğu:*

**Madde 148/a- (Ek: 17/7/2003-4949/41 md.)**

İpotek sözleşmesinin tarafları veya ipotekli taşınmazı daha sonra satın
alanlar ya da bunların halefleri, tapu sicili müdürlüğüne yurt içinde
bir tebligat adresi bildirmek zorundadırlar. Aksi takdirde ilgililerin
tescil talebi, tapu sicili müdürlüğünce reddolunur.

Adresin değiştirilmesi tapu sicil müdürlüğüne bildirilmesi hâlinde sonuç
doğurur. Yeni adresin bildirilmemesi hâlinde tebligatların eski adrese
ulaştığı tarih tebellüğ tarihi sayılır.

1281

*1 – İcra emri:*

**Madde 149 – (Değişik: 18/2/1965 - 538/69 md.)**

İcra memuru, ibraz edilen akit tablosunun kayıtsız şartsız bir para
borcu ikrarını ihtiva ettiğini ve alacağın muaccel olduğunu anlarsa,
borçluya ve taşınmaz üçüncü şahıs tarafından rehnedilmiş veya taşınmazın
mülkiyeti üçüncü şahsa geçmişse ayrıca bunlara birer icra emri gönderir.

Bu icra emrinde borcun otuz gün içinde ödenmesi ve bu müddet içinde borç
ödenmez ve icra mahkemesinden icranın geri bırakılmasına dair bir karar
getirilmezse, alacaklının taşınmazın satışını istiyebileceği bildirilir.

İcranın geri bırakılması:

**Madde 149/a – (Ek: 18/2/1965 - 538/70 md.)**

İcranın geri bırakılması hakkında 33 üncü maddenin 1, 2 ve 4 üncü
fıkraları uygulanır.

**(Değişik ikinci fıkra: 2/3/2005-5311/10 md.)** İcra mahkemesinin geri
bırakılma isteminin reddine ilişkin kararına karşı istinaf yoluna
başvuran borçlu veya üçüncü şahıs, takip konusu alacağın yüzde onbeşi
nispetinde teminat yatırmadığı takdirde satış durmaz. Bölge adliye
mahkemesince talebin reddi hâlinde bu teminat, ayrıca hükme hacet
kalmaksızın alacaklıya tazminat olarak ödenir.

**(Ek fıkra: 21/2/2007-5582/5 md.)** 2499 sayılı Sermaye Piyasası
Kanununun 38/A maddesinin birinci fıkrasında tanımlanan konut
finansmanından kaynaklanan alacaklar ile Toplu Konut İdaresi
Başkanlığının rehinle temin edilmiş alacaklarının takibinde, ikinci
fıkrada yer alan oran yüzde otuz olarak uygulanır. İstinaf talebinin
reddi halinde, teminat olarak alınan tutarın yarısı tazminat olarak
alacaklıya ödenir. Alacaklının satış talebinden sonra takdir edilen ve
kesinleşen kıymete göre, merhunun alacağı karşılamayacağı anlaşılırsa
kalan tutar teminatın geriye kalan kısmından karşılanır, varsa teminatın
kalan kısmı teminatı yatırana iade edilir.

*2 – Ödeme emri:*

**Madde 149/b – (Ek: 18/2/1965 - 538/70 md.)**

149 uncu maddede yazılı haller dışındaki muaccel alacaklar için icra
memuru, borçluya ve varsa taşınmaz sahibi üçüncü şahsa aşağıdaki
kayıtlara uygun olmak üzere 60 ıncı maddeye göre birer ödeme gönderir.

1\. Ödeme müddeti otuz gündür.

2\. Yedi gün içinde itiraz olunmaz ve 1 numaralı bendde yazılı müddet
içinde borç ödenmezse alacaklının taşınmazın satışını istiyebileceği
bildirilir.

*Ödeme emrine itiraz:*

**Madde 150 – (Değişik: 18/2/1965 - 538/71 md.)**

Borçlu veya üçüncü şahıs ödeme emrinin tebliğinden itibaren yedi gün
içinde itirazda bulunabilirler. Ancak, rehin hakkı itiraz konusu
yapılamaz. İpoteğin iptali hakkında dava açılması halinde 72 nci madde
hükümleri kıyasen uygulanır.

*İtirazın incelenmesi usulü ve hükümleri:*

**Madde 150/a – (Ek: 18/2/1965 - 538/72 md.)**

Ödeme emrine itiraz hakkında 62 den 72 nci maddeye kadar olan hükümler
uygulanır. Ancak;

1\. İpotek, bir cari hesap veya işleyecek kredi vesaire gibi bir
mukavelenin teminatı olarak verilmişse, icra mahkemesi bu mukavele ve
bununla ilgili sair belge ve makbuzları 68 inci maddedeki esaslara göre
incelemek yetkisini haizdir.

2\. **(Değişik: 2/3/2005-5311/11 md.)** İtirazın kaldırılması kararına
karşı istinaf yoluna başvurulması hâlinde 149/a maddesinin ikinci
fıkrası hükmü kıyas yoluyla uygulanır.

1282

*Kiracılara haber verme:*

**Madde 150/b – Ek: 18/2/1965 - 538/72 md.; Değişik: 6/6/1985 - 3222/18
md.)**

Rehin, kiraya verilmiş bir taşınmaz ise icra memuru, alacaklının talebi
üzerine takibin kesinleşmesini beklemeden kiracıları da takipten
haberdar eder ve işleyecek kiraların icra dairesine ödenmesini emreder.
(Ek cümle: 17/7/2003-4949/42 md.) Şu kadar ki, bu şekilde işlem
yapılması 132 ve 135 inci maddelerdeki hakları ortadan kaldırmaz. Kiracı
ihtara rağmen kira paralarını icra dairesine yatırmazsa hakkında 356 ncı
madde hükmü kıyasen uygulanır.

*Tapu idaresine haber verme:*

**Madde 150/c – (Ek: 18/2/1965 - 538/72 md.)**

İcra memuru, ipoteğin paraya çevrilmesi hakkındaki takibin başladığını
tapu idaresine haber vermeye mecburdur. Tapu memuru, keyfiyeti
taşınmazın siciline şerh verir. taşınmazı bu şerh tarihinden sonra
iktisap edenlere icra veya ödeme emri tebliğ olunmaz.

*Satış hazırlıkları:*

**Madde 150/d – (Ek: 18/2/1965 - 538/72 md.;Değişik: 9/11/1988 - 3494/23
md.)**

İcra dairesi, takip talebi üzerine satış hazırlıklarına başlar. Bu
maksatla tapudan kayıt örneklerini ve belediyeden imar durumunu
getirtir, takibin kesinleşmesini beklemeden kıymet takdirini yaptırır.

III - MÜŞTEREK HÜKÜMLER

*Paraya çevirme müddeti:*

**Madde 150/e – (Ek: 18/2/1965 - 538/72 md.)**

**(Değişik birinci fıkra: 2/7/2012-6352/32 md.)** Alacaklı, taşınır
rehnin satışını ödeme veya icra emrinin tebliğinden itibaren altı ay
içinde, taşınmaz rehnin satışını da aynı tarihten itibaren bir yıl
içinde isteyebilir.

Satış yukarıdaki fıkrada gösterilen müddetler içinde istenmez veya talep
geri alınıp da bu müddetler içinde yenilenmezse takip düşer.

78 inci maddenin 2 nci fıkrası hükmü rehnin paraya çevrilmesi yoliyle
takipte de kıyasen uygulanır.

*Muvakkat rehin açığı belgesi:*

**Madde 150/f – (Ek: 18/2/1965 - 538/72 md.)**

Alacaklının satış talebinden sonra takdir edilen ve kesinleşen kıymete
göre merhunun alacağı karşılamıyacağı anlaşılırsa, alacaklının talebi
üzerine kendisine açık kalan miktar için bir muvakkat rehin açığı
belgesi verilir.

Alacaklı, bu belgeye dayanarak borçlunun diğer mallarının haczini icra
memurundan talebedebilir ve 100 üncü maddedeki esaslar dahilinde diğer
alacaklıların haczine iştirak edebilir. Bu takdirde alacaklı,rehnin
satışı neticesinde, alacağının tahsil edilemiyen kısmını borçlunun diğer
mahcuz mallarından rüçhansız olarak alır.

*Paraya çevirme usulü:*

**Madde 150/g – (Ek: 18/2/1965 - 538/72 md.; Değişik 9/11/1988 - 3494/24
md.)**

Satılması istenen rehin hakkında 92 nci maddenin üçüncü fıkrası ve 93,
96, 97, 97/a, 98 ve 99 uncu maddeler ile 112'den 137 nci maddeye kadar
olan hükümler kıyas yolu ile uygulanır.

*Alacağın veya rehnin ilamla tesbit edilmiş olması:*

**Madde 150/h – (Ek: 18/2/1965 - 538/72 md.)**

Alacağın veya rehin hakkının yahut her ikisinin bir ilamda veya ilam
mahiyetini haiz belgelerde tesbit edilmiş olması halinde, ilamların
icrasına dair hükümler kıyasen uygulanır.

1283

*Borçlu cari hesap veya kısa, orta, uzun vadeli kredi şeklinde işleyen
nakdi kredileri ve gayri nakdi kredileri teminen alınan ipotekler:*

**Madde 150/ı – (Ek: 9/11/1988 - 3494/25 md.; Değişik: 17/7/2003-4949/43
md.)**

Borçlu cari hesap veya kısa, orta, uzun vadeli kredi şeklinde işleyen
nakdî veya gayrinakdi bir krediyi kullandıran tarafın ibraz ettiği
ipotek akit tablosu kayıtsız ve şartsız bir para borcu ikrarını ihtiva
etmese dahi, krediyi kullandıran taraf, krediyi kullanan tarafa ait cari
hesabın kesilmesine veya kısa, orta, uzun vadeli kredi hesabının muaccel
kılınmasına ilişkin hesap özetinin veya gayrinakdi kredinin ödenmiş
olması nedeniyle tazmin talebinin veya borcun ödenmesine ilişkin ihtarın
noter aracılığıyla krediyi kullanan tarafa kredi sözleşmesinde yazılı ya
da ipotek akit tablosunda belirtilen adrese gönderilmek suretiyle tebliğ
edildiğini veya 68/b maddesi gereğince tebliğ edilmiş sayıldığını
gösteren noterden tasdikli bir sureti icra müdürüne ibraz ederse icra
müdürü 149 uncu madde uyarınca işlem yapar. Şu kadar ki, krediyi
kullanan tarafın hesap özetine ve borcun ödenmesine ilişkin ihtara ya da
gayrinakdi kredi nedeniyle tazmin talebine, kendisine tebliğ edildiği
veya 68/b maddesi gereğince tebliğ edilmiş sayıldığı tarihten itibaren
sekiz gün içinde noter aracılığıyla itiraz etmiş olduğunu ispat etmek
suretiyle icra mahkemesine şikâyette bulunmak hakkı saklıdır. Bu
takdirde krediyi kullandıran taraf alacağını 68/b maddesi çerçevesinde
diğer belgelerle ispatlayabiliyorsa, krediyi kullanan tarafın şikâyeti
reddedilir. İcra mahkemesinde yapılan inceleme sırasında, borçlu, borcun
sona erdiğine veya ertelendiğine ilişkin resmî veya imzası ikrar edilmiş
bir belge sunmadıkça takibin durdurulmasına karar verilemez. Hesap
özetinin, tazmin talebinin veya ihtarın ipotekli taşınmaz maliki üçüncü
kişiye tebliğ edilmesi veya tebliğ edilmiş sayılması Türk Medenî
Kanununun 887 nci maddesinde öngörülen ödeme istemi yerine geçer.

*Paylaştırma :*

**Madde 151 –** Rehin bedelinden masrafların çıkarılmasında ve artanın
alacaklılar arasında paylaştırılmasında 138 inci madde hükmü tatbik
olunur.

Satış tutarı alacaklıların alacağını ödemeğe yetmezse icra memuru 206
ncı maddenin ikinci ve üçüncü fıkralarına göre alacaklıların her birine
ait sıra ve payları tayin eder.

141, 142 ve 144 üncü maddelerin hükümleri burada da caridir.

*Rehin açığı belgesi:*

**Madde 152 – (Değişik: 18/2/1965 - 538/73 md.)**

Rehin, satış istiyenin alacağına derece itibariyle rüçhanı olan diğer
rehinli alacakların tutarından fazla bir bedelle alıcı çıkmamasından
dolayı satılamazsa veya satılıp da tutarı takip olunan alacağa yetmezse,
alacaklıya bütün veya geri kalan alacağı için bir belge verilir.

Alacağın irat senedinden veya bir taşınmaz mükellefiyetinden doğmıyan
alacaklı, bu suretle tahsil edemediği alacağı için borçlunun sıfatına
göre iflas veya haciz yoluna gidebilir.

Alacaklı, satış yapılmamışsa artırma gününden,satış yapılması halinde
satışın kesinleşmesi tarihinden itibaren bir sene içinde haciz yolu ile
takip talebinde bulunursa yeniden icra veya ödeme emri tebliğine lüzum
yoktur.

Rehin açığı belgesi, borç ikrarını mutazammın senet mahiyetindedir.

*İpotekli alacakta alacaklının gaip bulunması veya borcu almaktan
imtinaı:*

**Madde 153 –** İpotekle temin edilmiş ve vadesi gelmiş bir alacağın
borçlusu icra dairesine müracaatla alacaklısının gaip ve yerleşim
yerinin meçhul bulunduğunu veya borcu almaktan ve ipoteği çözmekten
imtina ettiğini beyan ederse icra dairesi on beş gün içinde daireye
gelerek parayı almasını ve ipoteği çözmesini alacaklıya usulüne göre
tebliğ eder. Alacaklı bu müddet

1284

içinde gelmediği veya gelipte kanunen makbul bir sebep beyan etmeksizin
parayı almaktan ve ipoteği çözmekten imtina eylediği takdirde borçlu
borcunu icra dairesine tamamiyle yatırırsa icra mahkemesi verilen
paranın alacaklı namına hıfzına ve ipotek kaydının terkinine karar
verir. Bu karar tapu dairesine tebliğ edilerek ipotekli taşınmazın
sicilline geçirilir.

Vadesi gelmeyen borcun ipotek senedi mucibince işlemiş ve işleyecek
bütün faizleri ile birlikte tediyesini deruhde eden borçlu hakkında da
yukarıki hüküm cereyan eder.

**(Ek: 29/6/1956 - 6763/42 md.; Mülga üçüncü fıkra: 14/1/2011-6103/41
md.) **

*Rehnin paraya çevrilmesine ilişkin hükümlerin gemilere uygulanması:*

**Madde 153/a** – **(Ek: 14/1/2011-6103/41 md.)**

Taşınır rehninin paraya çevrilmesine ilişkin hükümler, bayrağına ve
sicile kayıtlı olup olmadığına bakılmaksızın bir gemi üzerindeki hapis
hakkı ile gemi alacağının verdiği rehin hakkının paraya çevrilmesinde de
uygulanır.

İpoteğin paraya çevrilmesine ilişkin hükümler, gemi ipoteğinin paraya
çevrilmesine de uygulanır. Bu hükümlerde geçen “taşınmaz” terimi
Türkiye’de veya yurt dışında sicile kayıtlı olan gemileri; “tapu sicili”
terimi gemi sicilini ve “ipotek” terimi gemi ipoteklerini anlatır. Gemi
ipoteklerinin paraya çevrilmesinde, geminin ihtiyaten haczedildiği veya
geminin sicile kayıtlı olduğu yer icra dairesi yetkilidir.

Taşınır rehninin ve ipoteğin paraya çevrilmesine ilişkin müşterek
hükümler, gemiler üzerindeki rehin haklarının paraya çevrilmesine de
uygulanır; şu kadar ki, bu Kanunun:

1\. 150/e maddesinin birinci fıkrasında öngörülen süre, bayrağına ve
sicile kayıtlı olup olmadığına bakılmaksızın bütün gemiler için üç
aydır.

2\. 150/h maddesinin yerine Türk Ticaret Kanununun 1377 nci maddesi
uygulanır.

3\. 151 inci maddesinin ikinci fıkrası uyarınca yapılacak sıra cetveli,
bayrağına ve sicile kayıtlı olup olmadığına bakılmaksızın bütün gemiler
için Türk Ticaret Kanununun 1389 ilâ 1397 nci maddesi hükümlerine göre
düzenlenir.

4\. 153 üncü maddesinin yerine Türk Ticaret Kanununun 1052 ve 1053 üncü
maddeleri uygulanır.

ALTINCI BAP

*İflas yoliyle takip*

I - YETKİ :

*İflas takiplerinde yetkili merci:*

**Madde 154 – (Değişik: 18/2/1965 - 538/74 md.)**

İflas yoliyle takipte yetkili merci, borçlunun muamele merkezinin
bulunduğu mahaldeki icra dairesidir.

Merkezleri yurt dışında bulunan ticari işletmeler hakkında yetkili
merci, Türkiye'deki şubenin, birden ziyade şubenin bulunması halinde
merkez şubenin bulunduğu yerdeki icra dairesidir.

1284-1

Borçlu ile alacaklı yetkili icra dairesini yazılı anlaşma ile tayin
etmişlerse, o yerin icra dairesi dahi iflas takibi için yetkili
sayılır.Şu kadar ki, iflas davaları için yetki sözleşmesi yapılamaz ve
iflas davası mutlaka borçlunun muamele merkezinin bulunduğu yer ticaret
mahkemesinde açılır.

II – İFLAS YOLİYLE ADİ TAKİP :

*Ödeme emri ve münderecatı:*

**Madde 155 – (Değişik: 3/7/1940 - 3890/1 md.)**

Borçlu iflas yoliyle takibe tabi şahıslardan olup da alacaklı isterse
ödeme emrine yedi gün içinde borç ödenmediği takdirde alacaklının
mahkemeye müracaatla iflas talebinde bulunabileceği ve borçlunun gerek
borcu olmadığına ve gerek kendisinin iflasa tabi kimselerden
bulunmadığına dair itirazı varsa bu müddet içinde dilekçe ile icra
dairesine bildirmesi lüzumu ve konkordato teklif edebileceği ilave
olunur.

*İflas talebi ve müddeti:*

**Madde 156 – (Değişik: 3/7/1940 - 3890/1 md.)**

Ödeme emrindeki müddet içinde borçlu tarafından itiraz olunmamışsa
alacaklı bir dilekçe ile Ticaret Mahkemesinden iflas kararı isteyebilir.

Bu dilekçeye borçlunun ödeme emrine itiraz etmediğini mübeyyin ödeme
emri nüshasının raptedilmesi lazımdır.

Borçlu ödeme emrine itiraz etmişse takip durur ve alacaklı bu itirazın
kaldırılması ile beraber borçlunun iflasına karar verilmesini bir
dilekçe ile Ticaret Mahkemesinden isteyebilir.

İflas istemek hakkı ödeme emrinin tebliği tarihinden bir sene sonra
düşer.

*Talebin geri alınması ve yenilenmesi:*

**Madde 157 –** İflas talebini geri alan alacaklı bir ay geçmedikçe bu
talebini yenileyemez.

1285

*Yargılama usulü:*

**Madde 158 – (Değişik: 9/11/1988 - 3494/26 md.)**

Alacaklının iflas takibi kesinleştiğinde l66 ncı maddenin ikinci
fıkrasındaki usulle ilan edilir. İflas talebinin ilanından itibaren
onbeş gün içinde diğer alacaklılar davaya müdahele veya itiraz ederek
iflası gerektiren bir hal bulunmadığını ileri sürerek mahkemeden talebin
reddini isteyebilirler.

Mahkeme, icra dosyasını celbeder ve basit yargılama usulüne göre duruşma
yaparak, gerek iflas talebini gerek itiraz ve defileri umumi hükümler
dairesinde tetkik ve intac eder. Şu kadar ki, borçlu takibe karşı usulü
dairesinde itiraz etmemiş veya itiraz ve defileri varit görülmemişse
mahkeme yedi gün içinde faiz ve icra masrafları ile birlikte borcunu ifa
veya o miktar meblağın mahkeme veznesine depo edilmesini borçluya veya
iflas davasında kendisini temsil etmiş olan vekiline, dava vicahda devam
ediyorsa duruşmada, aksi takdirde Tebligat Kanunu hükümleri dairesinde
yapılacak tebliğ ile emreder. Borçlu imtina ederse ilk oturumda iflasına
karar verilir.

*Muhafaza tedbirleri:*

**Madde 159 – (Değişik: 18/2/1965 - 538/76 md.)**

İflas talebi halinde mahkeme, ilk önce alacaklıların menfaati için
zaruri gördüğü bütün muhafaza tedbirlerini emredebilir. Borçlu ödeme
emrine itiraz etmemişse, alacaklının talebi üzerine, mahkeme mutlaka bu
tedbirlere karar vermeye mecburdur. Bu emirler iflas dairesince yerine
getirilir.

Mahkeme, defter tutmadan gayrı bir muhafaza tedbiri isteyen alacaklıdan,
ileride haksız çıktığı takdirde borçlunun ve üçüncü şahsın bu yüzden
uğruyabilecekleri zararları karşılamak üzere, Hukuk Usulü Muhakemeleri
Kanununun 96 ncı maddesinde yazılı bir teminat alınmasını isteyebilir.
Borçlu ödeme emrine itiraz etmemiş veya alacak bir ilama bağlı ise
teminat aranmaz. Devlet ve adli yardıma nail kimseler de teminat
göstermek mecburiyetinde değillerdir.

Bu maddeye göre alınan muhafaza tedbirleri borçlu aleyhindeki icra
takiplerine tesir etmez.

*Masrafların peşin verilmesi:*

**Madde 160 – (Değişik: 18/2/1965 - 538/77 md.)**

İflas isteyen alacaklı ilk alacaklılar toplantısına kadar olan
masraflardan sorumludur.

**(Değişik: 9/11/1988 - 3494/27 md.)** Mahkeme, bu masraflar ile iflas
kararının kanun yolları için gerekli bütün tebliğ masraflarının peşin
verilmesini ister.

*Defter tutulması:*

*1 – Usulü:*

**Madde 161 –** İflas talebinde bulunan alacaklı isterse, mahkeme
borçluya ait malların bir defterinin tutulmasına karar verebilir. Bu
defter iflas dairesi tarafından tutulur.

Boçlunun mallarını göstermemesi ve kilitli yerlerini açmaması gibi
hallerde 80 ve 81 inci maddeler hükmü tatbik olunur.

*2 – Neticeleri:*

**Madde 162 – (Değişik: 6/6/1985 - 3222/19 md.)**

Borçlunun ve ailesinin idareleri için iflas memurunun bıraktığı mallar
müstesna olmak üzere borçlu, defteri yapılmış olan malları aynen veya
istenildiği zamanki kıymetiyle vermeye mecburdur.

1286

*3 – Devam müddeti:*

**Madde 163 –** Takipte bulunan bütün alacaklılar razı olurlarsa yapılan
defter iflas memuru tarafından iptal olunur.

Defterin hükmü mahkemece temdit edilmemişse yapıldığı tarihten dört ay
sonra kendiliğinden ortadan kalkar.

*Kanun yollarına başvurma^(1)^*

**Madde 164- (Değişik: 2/3/2005-5311/12 md.)**

Ticaret mahkemesince verilen nihaî kararlar, 160 ıncı maddenin son
fıkrasına göre alınan masraftan karşılanmak suretiyle mahkemece re'sen
taraflara tebliğ olunur.

Bu kararlara karşı tebliğ tarihinden itibaren on gün içinde istinaf
yoluna başvurulabilir. Bölge adliye mahkemesi kararına karşı da tebliğ
tarihinden itibaren on gün içinde temyiz yoluna başvurulabilir. İstinaf
ve temyiz incelemeleri, Hukuk Usulü Muhakemeleri Kanunu hükümlerine göre
yapılır.

İflâs kararına karşı kanun yoluna başvurulması, iflâsın ilânına ve
masanın teşkiline mâni değildir. Yalnız ikinci alacaklılar toplantısı,
iflâs kararı kesinleşmedikçe yapılamaz.

Bölge adliye mahkemesince iflâs kararı kaldırılırsa, borçlunun malları
üzerindeki tedbirler devam eder. Şu kadar ki, ticaret mahkemesi davanın
seyrine göre bu tedbirleri değiştirmeye veya kaldırmaya yetkilidir.

*İflas tarihi:*

**Madde 165 –** İflas hükümle açılır ve bu hükümde açılma anı
gösterilir.

**(Ek: 9/11/1988 - 3494/29 md.)** İflasa karar verilmesinden sonra iflas
davasından feragat geçersizdir.

*İflas kararının tebliği ve ilanı:*

**Madde 166 – (Değişik: 18/2/1965 - 538/79 md.)**

İflas kararı, iflas dairesine bildirilir.

**(Değişik: 9/11/1988 - 3494/30 md.)** Daire, kararı kendiliğinden ve
derhal tapuya, ticaret sicil memurluğuna, gümrük ve posta idarelerine,
Türkiye Bankalar Birliğine, mahalli ticaret odalarına, sanayi odalarına,
taşınır kıymet borsalarına, Sermaye Piyasası Kuruluna ve diğer lazım
gelenlere bildirir. Daire, ayrıca kararı, karar tarihinde, tirajı
ellibinin (50.000) üzerinde olan ve yurt düzeyinde dağıtımı yapılan
gazetelerden biri ile birlikte iflas edenin muamele merkezinin bulunduğu
yerdeki bir gazetede ve Ticaret Sicili Gazetesinde ilan eder. Tirajı
ellibinin (50.000) üzerinde olan ve yurt düzeyinde dağıtımı yapılan
gazetenin yayınlandığı yer aynı zamanda muamele merkezi ise mahalli
gazetede ilan yapılmaz.^(2)(3)^

İflasın kapandığı veya kaldırıldığı da aynı suretle bildirilir ve ilan
olunur.

III - KAMBİYO SENETLERİ (ÇEK, POLİÇE VE EMRE MUHARRER SENET) HAKKINDAKİ
HUSUSİ TAKİP USULLERİ:^(4)^

*Takibin kabulü şartları:*

**Madde 167 – (Değişik: 18/2/1965 - 538/80 md.)**

Alacağı çek, poliçe veya emre muharrer senete müstenit olan alacaklı,
alacak rehinle temin edilmiş olsa bile, bu bölümdeki hususi usullere
göre haciz yolu ile veya borçlu iflasa tabi şahıslardan ise iflas yolu
ile takipte bulunabilir.

Alacaklı, takip talebinde 58 inci maddedeki hususlardan başka iflasa
tabi borçlusu aleyhine haciz ve iflas yollarından hangisini istediğini
bildirmeğe ve takip talebine kambiyo senedinin aslını ve borçlu adedi
kadar tasdikli örneğini eklemeğe mecburdur.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Yargıtaya müracaat:” iken, 2/3/2005 tarihli ve
5311 sayılı Kanunun 12 nci maddesiyle metne işlendiği şekilde
değiştirilmiştir.*

*(2) 17/7/2003 tarihli ve 4949 sayılı Kanunun 44 üncü maddesiyle, bu
fıkranın ikinci cümlesinde yer alan "kararı," kelimesinden sonra "karar
tarihinde," ibaresi eklenmiş; ikinci ve üçüncü cümlesinde yer alan
"trajı" kelimeleri "tirajı" olarak değiştirilmiş ve metne işlenmiştir.*

*(3) 12/2/2004 tarihli ve 5092 sayılı Kanunun 3 üncü maddesiyle, bu
fıkranın ikinci cümlesinde yer alan “yurt düzeyinde tirajı en yüksek beş
gazeteden" ibaresi, "tirajı ellibinin (50.000) üzerinde olan ve yurt
düzeyinde dağıtımı yapılan gazetelerden"; üçüncü cümlesinde geçen “en
yüksek” ibaresi ise, “ellibinin (50.000) üzerinde olan ve yurt düzeyinde
dağıtımı yapılan”olarak değiştirilmiş ve metne işlenmiştir.*

*(4) III üncü fasıl başlığı 18/2/1965 tarih ve 538 sayılı Kanunun 80
inci maddesi ile değiştirilmiş ve değişiklik metne işlenmiştir.*

1287

*A) Haciz yolu ile takip:*

*Ödeme emri:*

**Madde 168 – (Değişik: 18/2/1965 - 538/81 md.)**

İcra memuru senedin kambiyo senedi olduğunu ve vadesinin geldiğini
görürse, borçluya senet sureti ile birlikte hemen bir ödeme emri
gönderir. Bu ödeme emrine şunlar yazılır:

1\. **(Değişik: 2/7/2012-6352/33 md.)** Alacaklının veya vekilinin banka
hesap numarası hariç olmak üzere, takip talebine yazılması lazım gelen
kayıtlar,

2\. **(Değişik: 2/7/2012-6352/33 md.)** Borcun ve takip masraflarının on
gün içinde ödeme emrinde yazılı olan icra dairesine ait banka hesabına
ödenmesi ihtarı,

3\. Takibin müstenidi olan senet kambiyo senedi vasfını haiz değilse, beş
gün içinde icra mahkemesine şikayet etmesi lüzumu,

4\. **(Değişik: 9/11/1988 - 3494/31 md.)** Takip müstenidi kambiyo
senedindeki imza kendisine ait olmadığı iddiasında ise bunu beş gün
içinde açıkça bir dilekçe ile icra mahkemesine bildirmesi; aksi takdirde
kambiyo senedindeki imzanın bu fasıl gereğince yapılacak icra takibinde
kendisinden sadır sayılacağı ve imzasını haksız yere inkar ederse sözü
edilen senede dayanan takip konusu alacağın yüzde onu oranında para
cezasına mahküm edileceği ve icra mahkemesinden itirazının kabulüne dair
bir karar getirmediği takdirde cebri icraya devam olunacağı ihtarı.

5\. **(Değişik: 6/6/1985 - 3222/21 md.)** Borçlu olmadığı veya borcun
itfa edildiği veya mehil verildiği veya alacağın zaman aşımına uğradığı
veya yetki itirazını sebepleri ile birlikte beş gün içinde icra
mahkemesine bir dilekçe ile bildirerek icra mahkemesinden itirazın
kabulüne dair bir karar getirmediği takdirde cebri icraya devam
olunacağı ihtarı.

6\. **(Değişik: 17/7/2003-4949/45 md.)** İtiraz edilmediği ve borç
ödenmediği takdirde on gün içinde 74 üncü maddeye, itiraz edilip de
reddedildiği takdirde ise üç gün içinde 75 inci maddeye göre mal
beyanında bulunması ve bulunmazsa hapisle tazyik edileceği, mal
beyanında bulunmaz veya hakikate aykırı beyanda bulunursa ayrıca hapisle
cezalandırılacağı ihtarı.

60 ıncı maddenin son iki fıkrası burada da tatbik olunur.

*a) Borca itiraz:*

**Madde 169 – (Değişik: 18/2/1965 - 538/82 md.)**

Borçlu, 168 inci maddenin 5 numaralı bendine göre borca karşı yapacağı
itirazını bir dilekçe ile icra mahkemesine bildirir. Bu itiraz satıştan
başka icra takip muamelelerini durdurmaz.

*İtirazın incelenmesi:*

**Madde 169/a – (Ek: 18/2/1965 - 538/83 md.)**

**(Değişik birinci fıkra: 17/7/2003-4949/46 md.)** İcra mahkemesi
hâkimi, itiraz sebeplerinin tahkiki için iki tarafı en geç otuz gün
içinde duruşmaya çağırır. Hâkim, duruşma sonucunda borcun olmadığının
veya itfa veya imhal edildiğinin resmî veya imzası ikrar edilmiş bir
belge ile ispatı hâlinde itirazı kabul eder. İcra mahkemesi hâkimi yetki
itirazının incelenmesinde taraflar gelmese de gereken kararı verir.

**(Değişik ikinci fıkra: 17/7/2003-4949/46 md.) İ**cra mahkemesi hâkimi,
borçlunun itiraz dilekçesine ekli olarak ibraz ettiği belgelerden borcun
itfa veya imhal edildiği veya senedin metninden zamanaşımına uğradığı
veya borçlunun borçlu olmadığı yahut icra dairesinin yetkili olmadığı
kanaatine varırsa, daha evvel itirazın esası hakkındaki kararına kadar
icra takibinin muvakkaten durdurulmasına karar verebilir.

1288

**(Değişik : 9/11/1988 - 3494/32 md.)** Borçlunun ibraz ettiği belge
altındaki imza alacaklı tarafından inkar edilirse, icra hakimi, 68/a
maddesindeki usule göre yapacağı inceleme neticesinde imzanın alacaklıya
ait olduğuna kanaat getirdiği takdirde, borçlunun itirazının kabulüne
karar verir ve alacaklıyı, sözü edilen belgenin taalluk ettiği değer
veya miktarın yüzde onu oranında para cezasina mahküm eder.Alacaklı
birinci fıkra gereğince çağrıldığı duruşmaya gelmediği takdirde icra
hakimi alacağın itiraz edilen kısmı için icranın muvakkaten
durdurulmasına karar verir. Bunun üzerine alacaklı en geç altı ay içinde
icra mahkemesi önünde duruşma talep ederek makbuz altındaki imzanın
kendisine ait olmadığını ispat etmek suretiyle, takibin devamına karar
alabilir. İcra mahkemesi,imzanın alacaklıya ait olmadığına karar verirse
borçluyu, sözü edilen belgenin taalluk ettiği değer veya miktarın yüzde
onu oranında para cezasına mahküm eder.

İcra hakimi, borçlunun zamanaşımı itirazını alacaklının ibraz ettiği
kambiyo senedindeki tarihe göre varit görür ve alacaklı da zamanaşımının
kesildiğini veya tatil edildiğini resmi veya imzası ikrar edilmiş bir
belge ile ispat edemezse, itirazın kabulüne; aksi halde reddine karar
verir.

İtirazın kabulü kararı ile takip durur.Alacaklının genel hükümlere göre
dava açmak hakkı mahfuzdur. Alacaklı, genel mahkemede dava açarsa, inkar
tazminatı ve para cezasının tahsili dava sonuna kadar tehir olunur ve bu
davayı kazanırsa hakkında verilmiş olan inkar tazminatı ve para cezası
kalkar.

**(Ek fıkra: 9/11/1988 - 3494/32 md.)** **(Değişik birinci cümle:
17/7/2003-4949/46 md.)** Borçlunun itirazının icra mahkemesince esasa
ilişkin nedenlerle kabulü hâlinde kötü niyeti veya ağır kusuru bulunan
alacaklı, takip konusu alacağın yüzde yirmisinden aşağı olmamak üzere;
takip muvakkaten durdurulmuş ise bu itirazın reddi hâlinde borçlu, diğer
tarafın isteği üzerine takip konusu alacağın yüzde yirmisinden aşağı
olmamak üzere tazminata mahkûm edilir. Borçlu, menfi tespit ve istirdat
davası açarsa yahut alacaklı genel mahkemede dava açarsa, hükmolunan
tazminatın tahsili dava sonuna kadar tehir olunur ve dava lehine
sonuçlanan taraf için,daha önce hükmedilmiş olan tazminat kalkar. ^(1)^

**(Değişik son fıkra: 2/3/2005-5311/13 md.)** İtirazın reddi kararına
karşı istinaf yoluna başvurulması, hiçbir icra muamelesini durdurmaz. Şu
kadar ki, borçlu 33 üncü maddenin üçüncü fıkrasına göre teminat
gösterirse icra durur.

*b) İmzaya itiraz:*

**Madde 170 – (Değişik: 9/11/1988 - 3494/33 md.)**

Borçlu,168 inci maddenin 4 numaralı bendine göre kambiyo senedindeki
imzanın kendisine ait olmadığı yolundaki itirazını bir dilekçe ile icra
mahkemesine bildirir. Bu itiraz satıştan başka icra takip muamelelerini
durdurmaz.

İcra mahkemesi duruşmadan önce yapacağı incelemede,borçlunun itiraz
dilekçesi kapsamından veya eklediği belgelerden edindiği kanaata göre
itirazı ciddi görmesi halinde alacaklıya tebliğe gerek görmeden itirazla
ilgili kararına kadar icra takibinin geçici olarak durdurulmasına evrak
üzerinde karar verebilir.

**(Değişik üçüncü fıkra: 17/7/2003-4949/47 md.)** İcra mahkemesi, 68/a
maddesinin dördüncü fıkrasına göre yapacağı inceleme sonunda, inkâr
edilen imzanın borçluya ait olmadığına kanaat getirirse itirazın
kabulüne karar verir. İtirazın kabulü kararı ile takip durur.
Alacaklının genel hükümlere göre dava açma hakkı saklıdır. İnkâr edilen
imzanın borçluya ait olduğu anlaşılırsa ve itiraz ile birlikte takip
ikinci fıkraya göre durdurulmuşsa, borçlu sözü edilen senede dayanan
takip konusu alacağın yüzde yirmisinden aşağı olmamak üzere inkâr
tazminatına ve takip konusu alacağın yüzde onu oranında para cezasına
mahkûm edilir ve itiraz reddedilir. ^(2)\ ^

**–––––––––––––**

*(1) 2/7/2012 tarihli ve 6352 sayılı Kanunun 34 üncü maddesiyle, bu
fıkranın birinci cümlesinde yer alan “yüzde kırktan” ibaresi “yüzde
yirmisinden” olarak değiştirilmiştir.*

*(2) 2/7/2012 tarihli ve 6352 sayılı Kanunun 35 inci maddesiyle, bu
fıkrada yer alan “yüzde kırkından” ibaresi “yüzde yirmisinden” olarak
değiştirilmiştir.*

1289

Borçlu menfi tespit veya istirdat davası açarsa, hükmolunan tazminatın
ve para cezasının tahsili dava sonuna kadar tehir olunur ve davanın
borçlu lehine sonuçlanması hâlinde daha önce hükmedilmiş olan tazminat
ve para cezası kalkar.

**(Değişik birinci cümle: 17/7/2003-4949/47 md.)** İcra mahkemesi,
itirazın kabulüne karar vermesi hâlinde, senedi takibe koymada kötü
niyeti veya ağır kusuru bulunduğu takdirde alacaklıyı senede dayanan
takip konusu alacağın yüzde yirmisinden aşağı olmamak üzere tazminata ve
alacağın yüzde onu oranında para cezasına mahkûm eder. Alacaklı genel
mahkemede dava açarsa, para cezasının tahsili dava sonuna kadar tehir
olunur ve bu davayı kazanırsa hakkında verilmiş olan para cezası kalkar.

*Borçlunun kambiyo hukuku bakımından şikayeti:*

**Madde 170/a – (Ek: 18/2/1965 - 538/85 md.)**

Borçlu,alacaklının bu fasıl hükümlerine göre takip hakkı olmadığını 168
inci maddenin 3 üncü bendine göre şikayet yolu ile ileri sürebilir.

İcra mahkemesi müddetinde yapılan şikayet veya itiraz dolayısıyle, usulü
dairesinde kendisine intikal eden işlerde takibin müstenidi olan kambiyo
senedinin bu vasfı haiz olmadığı veya alacaklının kambiyo hukuku
mucibince takip hakkına sahip bulunmadığı hususlarını re'sen nazara
alarak bu fasla göre yapılan takibi iptal edebilir.

**(Ek: 9/11/1988 - 3494/34 md.)** Her ne suretle olursa olsun, imza
inkarı itirazı geri alınmış veya borç kısmen veya tamamen kabul edilmiş
ise bu madde hükmü uygulanmaz.

*Uygulanacak diğer hükümler:*

**Madde 170/b – (Ek: 18/2/1965 - 538/85 md.; Değişik: 17/7/2003-4949/48
md.)**

61 inci maddenin ikinci, üçüncü, dördüncü ve beşinci fıkraları ve 62 ilâ
72 nci maddeler bu fasıl hükümlerine aykırı olmadıkça, kambiyo
senetlerine mahsus haciz yolu ile takip hakkında da uygulanır.

B\) İFLAS YOLU İLE TAKİP:

*Ödeme emri:*

**Madde 171 – (Değişik: 18/2/1965 - 538/86 md.)**

İcra memuru, senedin kambiyo senedi olduğunu ve vadesinin geldiğini
görürse borçluya senet sureti ile birlikte hemen bir ödeme emri
gönderir.

Ödeme emrine şunlar yazılır:

1\. **(Değişik: 2/7/2012-6352/36 md.)** Alacaklının veya vekilinin banka
hesap numarası hariç olmak üzere, takip talebine yazılması lazım gelen
kayıtlar,

2\. **(Değişik: 2/7/2012-6352/36 md.)** Borcun ve takip masraflarının beş
gün içinde ödeme emrinde yazılı olan icra dairesine ait banka hesabına
ödenmesi ihtarı,

3\. Kambiyo senedine ve borca dair her türlü itiraz ve şikayetlerini
sebepleriyle birlikte diğer tarafa tebliğ edilecek nüshadan bir fazla
dilekçe ile beş gün içinde icra dairesine bildirmesi ihtarı,

4\. Beş gün içinde borç ödenmediği, itiraz ve şikayet edilmediği
takdirde, alacaklının ticaret mahkemesinden borçlunun iflasını talep
edebileceği ihtarı.

60 ıncı maddenin son iki fıkrası burada da tatbik olunur.

*İtiraz veya şikayet:*

**Madde 172 – (Değişik: 18/2/1965 - 538/87 md.)**

Ödeme emrine itiraz veya şikayet etmek istiyen borçlu, ödeme emrinin
tebliğinden itibaren beş gün içinde her türlü itiraz veya şikayetini
sebepleri ile birlikte diğer tarafa tebliğ edilecek nüshadan bir fazla
dilekçe ile icra dairesine bildirmeye mecburdur. Bu dilekçenin bir
nüshası derhal alacaklıya tebliğ olunur.

1290

*İflas davası:*

*a) İtiraz veya şikayet olunmaması:*

**Madde 173 – (Değişik: 18/2/1965 - 538/88 md.)**

Borçlu beş gün içinde borcu ödemez, itiraz veya şikayette de
bulunmazsa,alacaklı, bu durumu tevsik eden ödeme emri nüshası ile
ticaret mahkemesinden borçlunun iflasına karar verilmesini istiyebilir.

**(Ek: 9/11/1988 - 3494/35 md.)** İflas takibi kesinleştiğinde 166 ncı
maddenin ikinci fıkrasındaki usulle ilan edilir. İflas talebinin
ilanından itibaren onbeş gün içinde diğer alacaklılar davaya müdahale
veya itiraz ederek iflası gerektiren bir hal bulunmadığını ileri sürerek
mahkemeden talebin reddini isteyebilirler.

Mahkeme, takip dosyasını getirtir ve basit yargılama usulü ile yapacağı
inceleme sonunda borcun ödenmediği, itiraz ve şikayette de bulunmadığını
tesbit ederse yedi gün içinde faiz ve icra masrafları ile birlikte
borcun ifa veya o miktar meblağın mahkeme veznesine depo edilmesini 158
inci madde uyarınca emreder. Bu emir yerine getirilmezse borçlunun
iflasına karar verilir. Şu kadar ki, borçlu ödeme emrinde yazılı
müddetin geçmesinden sonra borcu ödediğine dair resmi bir belge ibraz
ederse iflas yolu ile takip talebi ve iflas davası düşer.

Borçlu, ticaret mahkemesine 65 inci maddeye göre gecikmiş itirazda
bulunabilir. Mahkeme mazereti yerinde görürse iflas davasını 174 üncü
madde uyarınca karara bağlar.

*b) İtiraz veya şikayet olunması:*

**Madde 174 – (Değişik: 18/2/1965 - 538/89 md.)**

Alacaklı, borçlunun itiraz ve şikayetinin kaldırılmasını ve iflasına
karar verilmesini ticaret mahkemesinden istiyebilir. Mahkeme 158 inci
madde uyarınca iflas davasını karara bağlar.

*c) İstirdat davası:*

**Madde 175 – (Değişik: 18/2/1965 - 538/90 md.)**

İflas takibine itiraz etmemesi yüzünden borçlu olmadığı bir parayı
ödeyen kimse 72 nci madde uyarınca geri almak hakkını haizdir.

d\) Uygulanacak hükümler:

**Madde 176 – (Değişik: 18/2/1965 - 538/91 md.)**

156 ncı maddenin son fıkrası ile 157 ila 166 ncı madde hükümleri burada
da uygulanır.

C\) MÜŞTEREK HÜKÜMLER

*Alacaklı ve borçluya verilecek belgeler:*

**Madde 176/a – (Ek: 18/2/1965 - 538/92 md.)**

İcra dairesi 60 ve 64 üncü maddeler gereğince alacaklıya ödeme emrinin
bir nüshasını verir.

Borçluya, itiraz eylediğine dair bedava ve pulsuz bir belge verilir.

*Birden fazla borçlu bulunması:*

**Madde 176/b – (Ek: 18/2/1965 - 538/92 md.)**

Bir çek, poliçe veya emre muharrer senedin takip edilen borçlusu birden
ziyade olup da hepsi iflasa tabi şahıslardan ise, alacaklının bunlar
hakkında aynı talepte (Haciz veya iflas) bulunması lazımdır. Bu halde,
borçlu tarafından itiraz vukuunda talebin mahiyetine göre 169, 169 a. ve
170 inci veya 174 üncü maddeler hükümleri uygulanır.

1291

Bir senetle takip edilen borçlular içinde iflasa tabi olmıyan bir şahıs
bulunup da alacaklı iflasa tabi olanlar aleyhine iflas, tabi olmıyanlar
aleyhine haciz yoluna gitmek isterse, bu yollara mahsus ayrı iki takip
talebinde bulunmaya mecburdur. Bu halde takip taleplerinden birine
kambiyo senedinin icra memuru tarafından tasdik edilmiş bir sureti
eklenir. İcra memuru, senedin bu suretine, senedin aslının kendisinde
bulunduğunu yazar.

IV\. DOĞRUDAN DOĞRUYA İFLAS HALLERİ

*Evvelce takibe hacet kalmaksızın iflas:*

*A - Alacaklının talebi:*

**Madde 177 –** Aşağıdaki hallerde alacaklı evvelce takibe hacet
kalmaksızın iflasa tabi borçlunun iflasını isteyebilir.

1 - Borçlunun malum yerleşim yeri olmaz, taahhütlerinden kurtulmak
maksadiyle kaçar, alacaklıların haklarını ihlal elen hileli muamelelerde
bulunur veya bunlara teşebbüs eder yahut haciz yoliyle yapılan takip
sırasında mallarını saklarsa;

2 - Borçlu ödemelerini tatil eylemiş bulunursa;

3 - 301 inci maddedeki hal varsa;

4 - İlama müstenit alacak icra emriyle istenildiği halde ödenmemişse
Türkiye'de bir yerleşim yeri veya mümessili bulunan borçlu dinlenmek
için kısa bir müddette mahkemeye çağırılır.

**(Ek: 9/11/1988 - 3494/36 md.)** Bu Kanunun 178 inci maddesinin ikinci
fikrası burada da uygulanır.

*B - Borçlunun müracaatiyle:*

**Madde 178 – (Değişik: 18/2/1965 - 538/93 md.)**

**(Değişik: 9/11/1988 - 3494/37 md.)** İflasa tabi bir borçlu, aciz
halinde bulunduğunu bildirerek yetkili mahkemeden iflasını isteyebilir.
Borçlu, bu halde bütün aktif ve pasifi ile alacaklılarının isim ve
adreslerini gösteren mal beyanını iflas talebine eklemek zorundadır. Bu
belge mahkemeye ibraz edilmedikçe iflasa karar verilemez.

**(Ek: 9/11/1988 - 3494/37 md.)** İflas talebi l66 ncı maddenin ikinci
fıkrasındaki usulle ilan edilir. Alacaklılar iflas talebinin ilanından
itibaren onbeş gün içinde davaya müdahale veya itiraz ederek, borçlunun
iflas talebini, hakkındaki takipleri ertelemek ve borçlarını ödemeyi
geciktirmek için yaptığını ileri sürerek mahkemeden talebin reddini
isteyebilirler.

İflasa tabi bir borçlu aleyhine alacaklılardan birinin haciz yolu ile
takibi neticesinde yapılan haciz borçlunun yarı mevcudunun elinden
çıkmasına sebep olup da kalanı muaccel ve vadesi bir sene içinde hülül
edecek diğer borçlarını ödemeye yetişmiyorsa borçlu derhal aczini
bildirerek iflasını istemeye mecburdur.

*Sermaye şirketleri ile kooperatiflerin iflâsı:^(1)^*

**Madde 179- (Değişik: 17/7/2003-4949/49 md.)**

Sermaye şirketleri ile kooperatiflerin borçlarının aktifinden fazla
olduğu idare ve temsil ile vazifelendirilmiş kimseler veya şirket ya da
kooperatif tasfiye hâlinde ise tasfiye memurları veya bir alacaklı
tarafından beyan ve mahkemece tespit edilirse, önceden takibe hacet
kalmaksızın bunların iflâsına karar verilir. Şu kadar ki, idare ve
temsil ile vazifelendirilmiş kimseler ya da alacaklılardan biri, şirket
veya kooperatifin malî durumunun iyileştirilmesinin mümkün olduğuna dair
bir iyileştirme projesini mahkemeye sunarak iflâsın ertelenmesini
isteyebilir. Mahkeme projeyi ciddî ve inandırıcı bulursa, iflâsın
ertelenmesine karar verir. İyileştirme projesinin ciddî ve inandırıcı
olduğunu gösteren bilgi ve belgelerin de mahkemeye sunulması zorunludur.

\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Anonim, limited, kooperatif şirketlerinin
iflası:” iken, 17/7/2003 tarihli ve 4949 sayılı Kanunun 49 uncu
maddesiyle metne işlendiği şekilde değiştirilmiştir.*

1292

Mahkeme, gerekli görürse idare ve temsille vazifelendirilmiş kimseleri
ve alacaklıları dinleyebilir. İflâsın ertelenmesi talepleri öncelikle ve
ivedilikle sonuçlandırılır.

*Erteleme tedbirleri:*

**Madde 179/a- (Ek: 17/7/2003-4949/50 md.; Değişik: 14/1/2011-6103/41
md.)**

Mahkeme, iflâsın ertelenmesi isteminde bulunulması üzerine, envanter
düzenlenmesi ve yönetim kurulunun yerine geçmesi ya da yönetim kurulu
kararlarını onaylanması için derhal bir kayyım atar; ayrıca şirketin ve
kooperatifin malvarlığının korunması için gerekli diğer önlemleri alır.

Kayyımın atanmasına ilişkin karar, kayyımın mahkemece belirlenmiş
görevleri ve temsil yetkisi ile bunların sınırları ve iflâsın
ertelenmesine ilişkin talep 166 ncı maddenin ikinci fıkrasındaki usul
ile mahkeme tarafından ilân ve ticaret siciline tescil ettirilir.
Mahkeme bu arada erteleme talebini karara bağlar.

İflâs ertelenmişse kayyım her üç ayda bir şirketin projeye uygun olarak
iyileştirme gösterip göstermediğini mahkemeye rapor eder, mahkeme bu
rapor üzerine veya gerek gördüğünde alacağı bilirkişi raporuna göre,
erteleme istemini değerlendirir ve iyileştirmenin mümkün olamayacağı
kanaatine varırsa erteleme kararını kaldırır.

*Erteleme kararının etkileri:*

**Madde 179/b- (Ek: 17/7/2003-4949/50 md)**

Erteleme kararı üzerine borçlu aleyhine 6183 sayılı Kanuna göre yapılan
takipler de dahil olmak üzere hiçbir takip yapılamaz ve evvelce başlamış
takipler durur; bir takip muamelesi ile kesilebilen zamanaşımı ve hak
düşüren müddetler işlemez.

Erteleme sırasında taşınır, taşınmaz veya ticarî işletme rehniyle temin
edilmiş alacaklar nedeniyle rehnin paraya çevrilmesi yoluyla takip
başlatılabilir veya başlamış olan takiplere devam edilebilir; ancak bu
takip nedeniyle muhafaza tedbirleri alınamaz ve rehinli malın satışı
gerçekleştirilemez. Bu durumda erteleme süresince işleyecek olup mevcut
rehinle karşılanamayacak faizler teminatlandırılmak zorundadır.

206 ncı maddenin birinci sırasında yazılı alacaklar için haciz yoluyla
takip yapılabilir.

**(Değişik dördüncü fıkra: 12/2/2004-5092/4 md.)** Erteleme süresi azami
bir yıldır. Bu süre kayyımın verdiği raporlar dikkate alınarak mahkemece
uygun görülecek süreler ile uzatılabilir; ancak uzatma süreleri toplamı
dört yılı geçemez. Kayyım, mahkemenin belirleyeceği sürelerde iflâsı
ertelenenin faaliyetleri ve işletmenin durumu konusunda düzenli olarak
mahkemeye rapor verir.

İflâsın ertelenmesi talebinin reddi ya da erteleme süresi sonunda
iyileşmenin mümkün olmadığının tespiti üzerine mahkeme, şirketin veya
kooperatifin iflâsına karar verir. Erteleme süresi dolmamakla birlikte,
mahkeme kayyımın verdiği raporlardan şirketin veya kooperatifin malî
durumunun iyileştirilmesinin mümkün olmadığı kanaatine varırsa, erteleme
kararını kaldırarak şirketin veya kooperatifin iflâsına karar verebilir.

*Reddolunan miraslar:*

**Madde 180 –** Reddolunan mirasların tasfiyesi sekizinci bap
hükümlerine göre ait olduğu mahkemece yapılır. Terekenin resmen
tasfiyesine dair Kanunu Medeni hükümleri mahfuzdur.

*Usul:*

**Madde 181 –** 159, 160, 164, 165 ve 166 ncı maddeler bu fasıl hükmüne
göre vukua gelen iflaslara da tatbik olunur.

V. İFLASIN KALDIRILMASI

*İflasın kaldırılması:*

**Madde 182 –** Borçlu bütün alacaklılarının taleplerinin geri
aldıklarına dair bir beyanname veya tekmil alacakların itfa olunduğu
hakkında bir vesika gösterir veya akdolunun konkordato tasdik edilirse
mahkeme, iflasın kalkmasına ve borçlunun serbestçe tasarrufu için
mallarının kendisine iadesine karar verir.

1293

**(Değişik ikinci fıkra: 2/3/2005-5311/14 md.)** İflâsın kaldırılmasına,
alacak hakkındaki taleplerin kaydı için muayyen müddetin bitmesinden
iflâsın kapanmasına kadar karar verilir. İflâsın kaldırılması hakkında
verilen hükme karşı tebliğ tarihinden itibaren on gün içinde istinaf
yoluna başvurulabilir. Bölge adliye mahkemesi kararına karşı tebliğ
tarihinden itibaren on gün içinde temyiz yoluna başvurulabilir. İstinaf
ve temyiz incelemeleri, Hukuk Usulü Muhakemeleri Kanunu hükümlerine göre
yapılır.

İflasın kaldırıldığı ilan olunur.

*Reddolunmuş bir miras tasfiyesinin durdurulması:*

**Madde 183 –** Bir tereke 180 inci madde mucibince tasfiye halinde
bulunur ve tasfiyenin kapanmasından evvel mirasçılardan biri gelerek
mirası kabul eylediğini bildirirse borçların ödenmesi için mirasçının
teminat göstermesi mukabilinde mahkeme tasfiyeyi durdurur.

YEDİNCİ BAP

*İflasın hukuki neticeleri*

*1 – Borçlunun malları hakkında iflasın neticeleri:*

*İflas masası:*

**Madde 184 –** İflas açıldığı zamanda müflisin haczi kabil bütün
malları hangi yerde bulunursa bulunsun bir masa teşkil eder ve
alacakların ödenmesine tahsis olunur. İflasın kapanmasına kadar müflisin
uhdesine geçen mallar masaya girer.

Müflis namına gelen mektuplar iflas idaresi tarafından açılır ve sair
mevrudelerin de masaya gönderilmesi posta idaresine bildirilir.

*Rehinli mallar ve üretime yönelik yerler:*

**Madde 185** – Üzerinde rehin bulunan mallar rehin sahibi alacaklının
rüçhan hakkı mahfuz kalmak suretiyle masaya girer ve iflas idaresi
tarafından en yakın ve münasip zamanda paraya çevrilip muhafaza ve satış
masrafları çıkarıldıktan sonra rehinli alacaklıya hakkı verilir**.**
**(Ek cümle:17/7/2003-4949/51 md.)** Ancak, rehin sahibi alacaklı,
istediği takdirde iflâstan sonra da masaya karşı rehnin paraya
çevrilmesi yoluyla takip yapabilir.

Rehinin kıymeti rehinle temin edilen alacağa kafi gelmiyeceği borsa
rayiciyle tahakkuk eder ve mürtehin rehnin satılmasını istemezse rehin,
masadan muvakkaten çıkarılır.

Rehinli alacak sahibi bu işlere ait muamelelerden dolayı icra
mahkemesine şikayet hakkını haizdir.

**(Ek:9/11/1988 - 3494/38 md.)** Fabrikaların, imalathanelerin ve
bunlara benzer üretime yönelik yerlerin, üzerinde rehin bulunmasa dahi,
iflas idaresince derhal satışı yapılır.

**(Ek: 9/11/1988 - 3494/38 md.)** Bu maddeye göre yapılacak satışlar,
166 ncı maddenin ikinci fıkrasındaki usulle ilan edilir.

*İhtiyaten veya icraen haczedilen şeyler:*

**Madde 186 – (Değişik: 18/2/1965 - 538/94 md.)**

İhtiyaten haczedilmiş mallarla iflas açıldığı zaman paraya çevrilmemiş
mahcuz mallar masaya girer.

İflasın açılmasından evvel paraya çevrilmiş bulunan mahcuz malların
bedeli, 138 ila 144 üncü maddeler hükümlerine göre haciz koyduran
alacaklılara paylaştırılır. Artan kısım iflas masasına intikal eder.

*İptal davasına tabi haklar:*

**Madde 187 –** 201 inci madde ile 277 den 284 üncüye kadar olan
maddeler mucibince iptal davasına mevzu olabilecek bütün şeylerin masaya
intikali için iflas idaresi lazımgelen davaları açar.

1294

*Bedelinin tahsili için verilmiş emre veya hamiline muharrer senetler:*

**Madde 188 –** Sırf bedelini tahsil etmek için yahut tayin edilen
ilerdeki bir tediyeye karşılık olarak müflise devredilmiş olan hamiline
veya emre muharrer senetleri devredenler geriye istiyebilir.

*Başkasına ait malın satış bedeli:*

**Madde 189 –** Müflis başkasına ait bir malı satıp da iflasın
açılmasından evvel parasını almamış ise mal sahibi, bu mal için yapılan
masrafların masaya tesviyesi mukabilinde alıcıda olan alacağın kendisine
temlikini yahut satılan şeyin bedeli masaya ödenmiş ise bu bedelin
kendisine verilmesini istiyebilir.

*Satıcının geri alma hakkı:*

**Madde 190 –** Satıldığı ve gönderildiği halde iflasına hükmolunmazdan
evvel müflisin eline geçmiyen mallar için masa tarafından bedeli
verilmiş olmadıkça satıcı istirdat iddiasında bulunabilir.

**(Değişik : 29/6/1956 - 6763/42 md.)** Bu mallar iflasın ilanından
evvel taşıma senedi, konişmento, makbuz senedi, varant gibi emtiayı
temsil eden bir senetle iyi niyet sahibi üçüncü bir şahsa satılmış veya
rehnedilmiş olurlarsa artık geri alınamazlar.

*Müflisin tasarrufa ehliyetsizliği ve poliçe ödenmesi hükümleri:*

**Madde 191 –** Borçlunun iflas açıldıktan sonra masaya ait mallar
üzerinde her türlü tasarrufu alacaklılara karşı hükümsüzdür.

İflas açılmadan evvel borçlu tarafından imza edilmiş emre muharrer bir
senet veya üzerine keşide olunmuş bir poliçe iflasın ilanından evvel
vadesinde müflis tarafından ödenmiş olursa iflastan haberdar olmıyan ve
ödemenin reddi halinde üçüncü bir şahsa rücu hakkını kullanabilecek
vaziyette bulunan hamilden ödenen meblağ geri alınamaz.

*Müflise ödeme:*

**Madde 192 –** İflasın açılmasından sonra müflis hiçbir ödeme kabul
edemez. Müflise ödemede bulunan kimse müflisin alacaklılarına karşı
ancak masaya giren para veya kıymet nispetinde borcundan kurtulur.
Bununla beraber iflasın ilanından evvel müflise ödemede bulunan borçlu
iflastan haberi yoksa borcundan kurtulur.

*Takibin durması ve düşmesi:*

**Madde 193 – (Değişik: 18/2/1965 - 538/95 md.)**

**(Değişik: 9/11/1988 - 3494/39 md.)** İflasın açılması, borçlu
aleyhinde haciz yoluyla yapılan takiplerle teminat gösterilmesine
ilişkin takipleri durdurur.

İflas kararının kesinleşmesi ile bu takipler düşer.

İflasın tasfiyesi müddetince müflise karşı birinci fıkradaki takiplerden
hiçbiri yapılamaz.

**(Ek: 9/11/1988 - 3494/39 md.)** Rehnin paraya çevrilmesi yoluyla
yapılan takiplere iflastan sonra da takip alacaklıları tarafından iflas
masasına karşı devam edilir ve satış bedeli 151 inci maddeye göre
rehinli alacaklılara paylaştırılır. Artan kısım iflas masasına intikal
eder. Şu kadar ki, takip alacaklısı, iflastan önce başlamış olduğu
rehnin paraya çevrilmesi yolu ile takipten vazgeçerek, rehnin 185 inci
maddeye göre satılmasını isteyebilir.

1295

*Hukuk davalarının tatili:*

**Madde 194 – (Değişik birinci fıkra : 9/11/1988 - 3494/40 md.)** Acele
haller müstesna olmak üzere müflisin davacı ve davalı olduğu hukuk
davaları durur ve ancak alacaklıların ikinci toplanmasından on gün sonra
devam olunabilir.Bu hüküm şeref ve haysiyete tecavüzden, vücut üzerinde
ika olunan zararlardan doğan tazminat davaları ile evlenme, ahvali
şahsiye veya nafaka işlerine müteallik ihtilaflara, rehnin paraya
çevrilmesi yoluyla takiplerle ilgili olarak açılmış olan hukuk
davalarına tatbik olunmaz.

Dava durduğu müddetçe zamanaşımı ve hakkı düşüren müddetler işlemez.

II\. ALACAKLILARIN HAKLARI ÜZERİNE İFLASIN TESİRLERİ

*Müflisin borçlarının muacceliyet kesbetmesi:*

**Madde 195 –** Borçlunun gayri taşınır mallarının rehni suretiyle temin
edilmiş olan alacaklar müstesna olmak üzere iflasın açılması müflisin
borçlarını muaccel kılar. İflasın açıldığı güne kadar işlemiş faiz ile
takip masrafları anaya zammolunur.

**(Değişik: 9/11/1988 - 3494/41 md.)** Müflisin vadesi gelmemiş faizsiz
borçlarından yıllık kanuni faiz hesabıyla iskonto yapılır.

*Faiz:*

**Madde 196 – (Değişik: 9/11/1988 - 3494/42 md.)**

İflasın açılması ile birlikte, iflas masasına giren alacaklarda faiz
işlemeye devam eder.

Rehinle temin edilmemiş alacaklarda ticari olmayan işlerdeki faiz oranı
uygulanır.

Ancak, bu maddeye göre alacaklılara tahakkuk edecek faiz ödemeleri, 195
inci maddeye göre hesaplanan ana paralar ödendikten sonra bakiyesi
üzerinden yapılır.

*Şarta muallak alacaklar:*

**Madde 197 –** Alacaklı talikı bir şarta veya gayri muayyen bir vadeye
muallak bulunan alacağını da kaydettirebilir. Fakat hissesini şartın
tahakkukunda veya vadenin hulülünde alır.

Kaydı hayatla irat mukavelenamesinden doğan iddialarda Borçlar Kanununun
509 uncu maddesinin 3 üncü fıkrası hükmü caridir.

*Mevzuu para olmıyan alacakların paraya çevrilmesi:*

**Madde 198 –** Mevzuu para olmıyan alacak ona muadil bir kıymette para
alacağına çevrilir. Şu kadar ki iflas idaresi taahhüdün aynen ifasına
deruhte edebilir. Bu takdirde alacaklı talep ederse iflas idaresi
teminat gösterir.

Borçlar Kanununun 290 ncı maddesi hükümleri mahfuzdur.

*Tamam olmuş satışların ifası:*

**Madde 199 –** İflasın açılmasından evvel borçluya bir mal satıp teslim
eden satıcı fesih ve geri almak hakkını açıkça muhafaza etmiş olsa bile,
akti feshedemez ve sattığını geri alamaz.

*Takas:*

**Madde 200 –** Alacaklı alacağını müflisin kendinde olan alacağı ile
takas edebilir. Aşağıdaki hallerde takas yapılamaz.

1 – Müflisin borçlusu iflas açıldıktan sonra müflisin alacaklısı olursa;

2 – Müflisin alacaklısı iflas açıldıktan sonra müflisin veya masanın
borçlusu olursa;

3 – Alacaklının alacağı hamile muharer bir senede müstenit ise.

**(Değişik: 29/6/1956 - 6763/42 md.)** Anonim, limited ve kooperatif
şirketlerin iflasları halinde esas mukavele gereğince verilmesi
lazımgelen hisse senedi bedellerinin henüz ödenmemiş olan kısımları veya
konması taahhüt edilen ve fakat konmamış olan sermayeler bu şirketlerin
borçlariyle takas edilemez.

1296

*Takasa itiraz:*

**Madde 201 –** Müflisin borçlusu iflasın açılmasından evvel
alacaklısının aciz halinde bulunduğunu bilerek masanın zararına
kendisine veya üçüncü bir şahsa takas suretiyle bir menfaat temin etmek
için müflise karşı bir alacak ihdas ederse bu takasa mahkemede itiraz
olunabilir.

*Müflisin kefil olduğu borçlar:*

**Madde 202 –** Müflisin kefil olduğu borçlar vadeleri gelmese bile
masaya zimmet olarak kaydolunur.

Masa ödediği para nispetinde asıl ve müşterek borçluların alacaklıları
yerine geçer (Borçlar Kanunu 496.) Asıl borçlunun veya müşterek
borçlulardan birinin iflası halinde 203 ve 204 üncü maddeler tatbik
olunur.

*Müşterek borçluların bir zamanda iflası:*

**Madde 203 –** Bir borcu birlikte taahhüt edenlerin iflas muameleleri
bir zamana tesadüf ederse alacaklı alacağının tamamını müflislerin her
birinin masasından istiyebilir.

Toplanan hisseler alacak yekünundan fazla ise bu fazla müşterek
borçlusuna karşı mükellef olduğu hisseden ziyade ödemede bulunmuş olan
masalara intikal eder.

Ödedikleri hisselerin mecmuu alacak miktarını geçmedikçe masaların
yekdiğerine rücu hakları yoktur.

*Müflisle birlikte borçlu tarafından borcun kısmen ödenmesi:*

**Madde 204 –** Alacaklı müflisle birlikte borçlu olandan alacağının bir
kısmını almış ise müşterek borçlunun müflise rücu hakkı olsun olmasın
borcun tamamı masaya kaydolunur.

İflas masasına kaydolunmak hakkı alacaklının ve müşterek borçlunundur.

Alacaklı masaca yapılan taksimde alacağının tamamına düşen hisseden
alacağını tamamlıyacak kadarını alır; geriye kalan paradan müşterek
borçluya, rücu hakkı olduğu miktara düşen hisse verilir. Artan para da
masaya kalır.

*Kollektif şirketin ve gayrimahdut mesuliyetli şeriklerin iflası:*

**Madde 205 –** Bir kollektif şirket ile şeriklerden birisinin iflas
muameleleri bir zamana tesadüf ederse şirketin alacaklıları bütün
alacaklarını şerikin de masasına kaydettirirler; ancak şirket masasından
alamadıkları miktarı müflis şerikin masasından istiyebilirler. Bu
miktarın mütaaddit şerikler tarafından ödenmesi halinde 203 ve 204 üncü
maddeler tatbik olunur. Şirket iflas etmeksizin şeriklerden birisi iflas
ederse şirketin alacaklıları alacaklarının tamamıyle masaya kabul
olunurlar. Müflis şerikin masası 202 nci maddede yazılı olduğu gibi
şirket alacaklıları yerine geçer.

*Adi ve rehinli alacakların sırası:*

**Madde 206 – (Değişik: 3/7/1940 - 3890/1 md.)**

Alacakları rehinli olan alacaklıların satış tutarı üzerinde, gümrük
resmi ve akar vergisi gibi Devlet tekliflerinden muayyen eşya ve akardan
alınması lazım gelen resim ve vergi o akar veya eşya bedelinden istifa
olunduktan sonra rüçhan hakları vardır.

Bir alacak birden ziyade rehinle temin edilmiş ise satış tutarı borca
mahsup edilirken her rehinin idare ve satış masrafı ve bu rehinlerden
bir kısmı ile temin edilmiş başka alacaklar da varsa bunlar nazara
alınıp paylaştırmada lazım gelen tenacübe riayet edilir.

Alacakları taşınmaz rehniyle temin edilmiş olan alacaklıların sırası ve
bu teminatın faiz ve eklentisine şümulü Kanunu Medeninin taşınmaz
rehnine müteallik hükümlerine göre tayin olunur. **(Ek cümle: 29/6/1956
- 6763/42 md.; Mülga cümle: 14/1/2011-6103/41 md.)** **(…)**

1297

**(Değişik dördüncü fıkra: 17/7/2003-4949/52 md.)** Teminatlı olup da
rehinle karşılanmamış olan veya teminatsız bulunan alacaklar masa
mallarının satış tutarından, aşağıdaki sıra ile verilmek üzere
kaydolunur:

*Birinci sıra:*

A\) İşçilerin, iş ilişkisine dayanan ve iflâsın açılmasından önceki bir
yıl içinde tahakkuk etmiş ihbar ve kıdem tazminatları dahil alacakları
ile iflâs nedeniyle iş ilişkisinin sona ermesi üzerine hak etmiş
oldukları ihbar ve kıdem tazminatları,

B\) İşverenlerin, işçiler için yardım sandıkları veya sair yardım
teşkilatı kurulması veya bunların yaşatılması maksadıyla meydana gelmiş
ve tüzel kişilik kazanmış bulunan tesislere veya derneklere olan
borçları,

C\) İflâsın açılmasından önceki son bir yıl içinde tahakkuk etmiş olan ve
nakden ifası gereken aile hukukundan doğan her türlü nafaka alacakları.

*İkinci sıra:*

Velâyet ve vesayet nedeniyle malları borçlunun idaresine bırakılan
kimselerin bu ilişki nedeniyle doğmuş olan tüm alacakları;

Ancak bu alacaklar, iflâs, vesayet veya velâyetin devam ettiği müddet
yahut bunların bitmesini takip eden yıl içinde açılırsa imtiyazlı alacak
olarak kabul olunur. Bir davanın veya takibin devam ettiği müddet hesaba
katılmaz.

*Üçüncü sıra:*

Özel kanunlarında imtiyazlı olduğu belirtilen alacaklar.

*Dördüncü sıra:*

İmtiyazlı olmayan diğer bütün alacaklar.

**(Ek fıkra: 17/7/2003-4949/52 md.)** Bir ve ikinci sıradaki müddetlerin
hesaplanmasında aşağıdaki süreler hesaba katılmaz:

1\. İflâsın açılmasından önce mühlet de dahil olmak üzere geçirilen
konkordato süresi.

2\. İflâsın ertelenmesi süresi.

3\. Alacak hakkında açılmış olan davanın devam ettiği süre.

4\. Terekenin iflâs hükümlerine göre tasfiyesinde, ölüm tarihinden
tasfiye kararı verilmesine kadar geçen süre.

**(Ek fıkra: 14/1/2011-6103/41 md.)** Gemilerin paraya çevrilmesi
hâlinde yapılacak sıra cetveli, bayrağına ve sicile kayıtlı olup
olmadığına bakılmaksızın bütün gemiler için Türk Ticaret Kanununun 1389
ilâ 1397 nci maddesi hükümlerine göre düzenlenir.

*Sıralar arasındaki münasebet:*

**Madde 207 –** Her sıranın alacaklıları aralarında müsavi hakka
maliktirler.

Bir sıra evvelki alacaklılar alacaklarını tamamen almadıkça sonra gelen
sıradakiler bir şey alamazlar.

SEKİZİNCİ BAP

*İflasın tasfiyesi*

*1 – Masanın teşkili:*

*Defter tanzimi:*

**Madde 208 –** İflasın açılması kendisine tebliğ olunur olunmaz iflas
dairesi müflisin mallarının defterini tutmağa başlar ve muhafazaları
için lazımgelen tedbirleri alır.

Başka bir kaza dahilinde bulunan mallar hakkında bu muamele ora iflas
dairesi vesatatiyle yapılır.

**(Ek: 9/11/1988 - 3494/43 md.)** İflas dairesi iflas kararının
kendisine tebliğinden itibaren en geç üç ay içinde tasfiyenin adi veya
basit şekilde yapılacağına karar vermek zorundadır.

1298

*Müflisin vazifeleri:*

**Madde 209 –** Müflis defter tutulurken bulunarak mallarını iflas
dairesine göstermeğe ve emrine hazır bulundurmağa mecburdur.

Müflisi hazır bulundurmak mümkün olmazsa bu mecburiyet onunla bir arada
yaşamış kimselerin reşit olanlarına düşer.

İflas dairesi bu mecburiyet kandilerine teveccüh eden kimselere kanunun
hükmünü ihtar eder.

*Teminat tedbirleri:*

**Madde 210 –** İflas dairesi müflisin mağazalarını, eşya depolarını,
imalathanelerini, perakende satış dükkanlarını ve buna mümasil yerlerini
kapatıp mühürler.

Şu kadar ki masa hakkında faydalı olacağı anlaşılırsa daire, bu yerleri
ilk alacaklılar toplanmasına kadar kontrolu altında idare edebilir.

Daire, paraları, kıymetli evrakı, ticari ve ev idaresine ait defterleri
ve sair her hangi ehemmiyeti haiz evrakı muhafaza altına alır.

Başka malları defter tutuluncıya kadar mühürler. Daire lüzum görürse
defter tutulduktan sonra tekrar mühürler.

Daire müflisin kullandığı yerler haricinde bulunan eşyayı da muhafaza
altına alır.

*Haczi caiz olmıyan eşya hakkında:*

**Madde 211 –** Daire 82 nci maddede sayılan malları deftere kaydetmekle
beraber müflisin elinde bırakır.

*Üçüncü şahıslara ait mallar:*

**Madde 212 –** Üçüncü şahısların mülkü olarak gösterilen yahut bunlar
tarafından mülkiyeti iddia olunan mallar, bu cihetler de şerh verilerek
deftere kaydolunur.

*Taşınmazlar üzerinde üçüncü şahısların hakları:*

**Madde 213 –** Müflisin taşınmazları üzerinde sicilden anlaşılan üçüncü
şahıslara ait haklar re'sen deftere işaret olunur.

*Kıymet takdiri:*

**Madde 214 –** Deftere geçirilen her malın kıymeti takdir olunur.

*Defterin müflis tarafından tanınması:*

**Madde 215 –** Daire doğruluğu ve noksansızlığı hakkında beyanda
bulunmak üzere tutulan defteri müflise gösterir.

Müflisin cevabı deftere yazılır ve kendisine imza ettirilir.

*Müflisin mükellefiyetleri:*

**Madde 216 –** Kendisine ayrıca müsaade edilmiyen müflis tasfiyenin
devamı müddetince iflas idaresinin emri altında bulunmakla mükelleftir
ve icabında zabıta kuvvetleriyle getirilir. İflas idaresi müflise
hususiyle emri altında tuttukça münasip miktarda muavenette bulunabilir.

*Tasfiyenin tatili:*

**Madde 217 –** Masaya ait hiç bir mal bulunmazsa iflas dairesi
tasfiyenin tatiline karar verir ve ilan eder. Bu ilanda alacaklılar
tarafından otuz gün içinde iflasa mütaallik muamelelerin tatbikına devam
edilmesi istenilerek masrafı peşin verilmediği takdirde iflasın
kapatılacağı yazılır.

II\. ALACAKLILARI DAVET

*Basit tasfiye:*

**Madde 218 –** İflas dairesince defteri tutulan mallar bedelinin
tasfiye masraflarını koruyamıyacağı anlaşılırsa basit tasfiye usulü
tatbik olunur.

1299

Bu takdirde iflas dairesi, alacaklıları yirmi günden az ve iki aydan çok
olmamak üzere tayin edilecek müddet içinde alacaklarını ve iddialarını
bildirmeğe ilanla davet eder. Bu müddet içinde alacaklılardan biri
masrafları peşin vermek suretiyle tasfiyenin adi şekilde yapılmasını
isteyebilir.

Basit tasfiyede iflas dairesi alacaklıların menfaatlerine muvafık
surette malları paraya çevirir ve başka merasime mahal kalmaksızın
alacakları tahkik ve sıralarını tayin ederek bedellerini dağıtır.

Tasfiyenin kapandığı ilan olunur.

*Adi tasfiye ve iflasın açılmasının ilanı:*

**Madde 219 – (Değişik birinci fıkra : 9/11/1988 - 3494/44 md.)**
Tasfiye adi şekilde yapılacak ise, iflas dairesi 208 inci maddeye göre
vereceği karar tarihinden itibaren en geç on gün içerisinde keyfiyeti
166 ncı maddenin ikinci fıkrasındaki usulle ilan eder. Bu maddedeki
sürelerin hesabında son ilan tarihi esas alınır.

İlanda:

1 – Müflisin hüviyeti, yerleşim yeri ve iflasın açıldığı tarih;

2 – Alacaklılara ve istihkak iddiasında bulunanlara alacaklarını ve
istihkaklarını ilandan bir ay içinde kaydettirmeleri ve delillerinin
(senetler ve defterler hulasaları v.s.) asıl veya musaddak suretlerini
tevdi eylemeleri, (pek uzak yerlerde veya yabancı memleketlerde ikamet
eden alacaklılar için müddet uzatılabilir.)

3 – Hilafına haraket cezai mes'uliyeti müstelzim olmak üzere müflisin
borçlularının aynı müddet içinde kendilerini ve borçlarını bildirmeleri;

4 – Müflisin mallarını her ne sıfatla olursa olsun ellerinde
bulunduranların o mallar üzerindeki hakları mahfuz kalmak şartiyle
bunları aynı müddet içinde daire emrine tevdi etmeleri ve etmezlerse
makbul mazeretleri bulunmadıkça cezai mes'uliyete uğrayacakları ve
rüçhan haklarından mahrum kalacakları;

5 – İlandan nihayet on gün içinde toplanmak üzere alacaklıların ilk
içtimaa gelmeleri ve müflis ile müşterek borçlu olanlar ve kefillerinin
ve borcu tekeffül eden sair kimselerin toplanmada bulunmağa hakları
olduğu yazılır.

*Reddedilen miraslarda alacaklıları davet:*

**Madde 220 – (Değişik: 3/7/1940 - 3890/1 md.)**

Reddedilen bir mirasın tasfiyesi lazım geldikte miras hükümleri
mucibince evvelce alacaklılar davet edilmiş ise yukarıdaki maddeye göre
kayıt müddeti on güne indirilir. Evvelce alacaklarını kayıt ettirenler
için yeniden müracaata lüzum yoktur.

III\. MASANIN İDARESİ

*İlk alacaklılar toplanması:*

**Madde 221 – (Değişik: 6/6/1985 - 3222/25 md.)**

**(Değişik: 9/11/1988 - 3494/45 md.)** İlk alacaklılar toplantısına
iflas müdürü veya yardımcılarından biri başkanlık eder. Müdür, alacaklı
oldukları tercihan ellerinde noter veya ipotek senedi gibi resmi senetle
yahut 68/b ve 150/ı maddelerinde belirtilen belgelerle sabit olan
kişilerden bir veya iki alacaklı veya mümesilleriyle birlikte bir büro
teşkil eder.

Kendileri veya mümessilleri bulunan alacaklılar, malum alacaklar
tutarının en az dörtte birini temsil etmesi halinde toplantı nisabı
hasıl olur. Toplantıda bulunanlar beş kişiden az ise bunların, alacak
tutarının yarısına sahip olması şarttır.

Kararlar, alacak tutarı ekseriyeti ile alınır.

1300

Reylerin muteber olup olmayacağı hakkındaki ihtilafı büro halleder.
Büronun işlemlerine karşı ilgililer toplantı tarihinden itibaren yedi
gün içinde icra mahkemesine şikayette bulunabilirler. Şikayet sebebinin
yerinde görülmesi ancak karar ekseriyetinin bozulması halinde nazara
alınır. Aksi takdirde şikayet red olunur.

*Toplantı veya karar nisabının oluşmaması:^(1)^*

**Madde 222- (Değişik: 17/7/2003-3939/53 md.)**

Alacaklılar toplanması mümkün olmazsa veya karar nisabı oluşmazsa durum
tespit olunur. Bu hâlde daire, ikinci alacaklılar toplanmasına kadar
masayı idare eder ve tasfiyeye başlar.

*İflas idaresi ve iflas dairesinin vazifeleri:*

**Madde 223 – (Değişik: 6/6/1985 - 3222/26 md.)**

İflas idaresi üç kişiden oluşur. Toplanan alacaklıların yapacağı
seçimde, bu sayının iki katı, bu konuda yeterli bilgi ve tecrübeye sahip
kişi aday gösterilir. Bu adaylardan dört adedi alacak tutarına göre
ekseriyeti teşkil edenlerce, iki adedi ise alacaklılar sayısı itibariyle
ekseriyeti teşkil edenlerce seçilir ve icra mahkemesine bildirilir. İcra
mahkemesi, iflas idaresini teşkil edecek üç kişiden ikisini alacak
ekseriyetine sahip olanların gösterdiği dört aday, birini ise alacaklı
ekseriyetinin gösterdiği iki aday arasından seçer.

Tasfiye, iflas dairesince, yukarıdaki fıkraya göre teşkil edilen iflas
idaresine havale olunur.

**(Değişik üçüncü fıkra: 17/7/2003-4949/54 md.)** İflâs idaresi
toplantıları, idare memurlarının veya herhangi bir alacaklının gündem
belirlemek suretiyle yapacağı talep üzerine iflâs dairesi müdürünün
toplantı gününden en az yedi gün önce göndereceği çağrı üzerine yapılır.
İflâs idaresi, kararlarını çoğunlukla alır; ancak toplantıya her üç
iflâs idare memurunun da katılmaması hâlinde iflâs dairesi müdürü iflâs
idaresinin görevini yüklenir ve iflâs idaresi adına tek başına karar
alır. Toplantıya iflâs idaresi memurlarından birinin veya ikisinin
iştiraki hâlinde iflâs dairesi müdürü de bu toplantıya katılır. Karar
alınamaması hâlinde iflâs dairesi müdürünün oyu doğrultusunda işlem
yapılır. İflâs masasına alacaklı olarak müracaat eden alacaklılar,
tebligata elverişli adres göstermek ve Adalet Bakanlığınca çıkarılacak
tarifede gösterilecek yazı ve tebliğ masrafları için avans vermek
suretiyle iflâs idaresince alınacak kararların kendilerine tebliğini
isteyebilirler. Bu muameleyi yaptırmış alacaklılar hakkında iflâs idare
memurunun kararlarına karşı kanun yolları kendilerine tebliğ tarihinden
itibaren işlemeye başlar.

İflas idaresine, Adalet Bakanlığınca hazırlanan ve iki yılda bir
yenilenen ücret tarifesine göre ücret ödenir.

İflas idaresi iflas dairesinin murakabesi altındadır. Bu halde iflas
dairesi aşağıdaki görevleri yerine getirir:

1\. Alacaklılar toplantısının kararlarına, alacaklıların menfaatine uygun
görmediği bütün tedbirlere ve idarece kabul edilen alacaklar ile
istihkak iddialarının kabulüne dair olan kararlardan kanuna ve hadiseye
uygun görmediklerine yedi gün içinde icra mahkemesine müracaatla itiraz
etmek.

2\. İflası idare edenlerin ücretleriyle masrafları da dahil olmak üzere
hesap pusulalarını icra mahkemesinin tasdikine arz etmek.

*Toplanmada verilen kararlar:*

**Madde 224 –** Alacaklılar toplanması, bilhassa müflisin sanat veya
ticaretinin devamı, imalathaneleriyle mağazalarının, perakende satış
yerlerin açılması, muallak davalar ve pazarlıkla satışlar hakkında
müstacel kararlar verebilir.

\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “İlk alacaklılar toplanması mümkün olmazlarsa:”
iken, 17/7/2003 tarihli ve 4949 sayılı Kanunun 53 üncü maddesiyle metne
işlendiği şekilde değiştirilmiştir.*

1301

Müflis bir konkordato teklif ederse alacaklılar tasfiyeyi tatil
edebilirler.

*Kararlar aleyhine müracaat:*

**Madde 225 – (Değişik: 3/7/1940 - 3890/1 md.)**

Alacaklılar toplanmasının kararlarından dolayı her alacaklı tarafından
yedi gün içinde icra mahkemesine şikayet olunabilir. İcra mahkemesi
iflas Dairesinin mütalaasını aldıktan ve icabında şikayet edeni ve
dinlenmelerini istiyen alacaklıları da dinledikten sonra kısa bir
zamanda kararını verir.

*İflas idaresinin vazifesi:*

**Madde 226 –** Masanın kanuni mümessili iflas idaresidir. İdare masanın
menfaatlerini gözetmek ve tasfiyeyi yapmakla mükelleftir.

**(Değişik: 6/6/1985 - 3222/27 md.)** İdare, ikimilyar liraya kadar olan
alacaklardan doğrudan doğruya, daha ziyade alacaklardan alacaklılar
toplanmasının vereceği yetkiyle sulh olabilir ve tahkim yapabilir.^(1)^

*İflas idaresinin vazife ve mes'uliyeti:*

**Madde 227 – (Değişik: 6/6/1985 - 3222/28 md.)**

8 inci maddenin bir ve ikinci fıkraları ve 9,11,16 ve 359 uncu
maddelerin icra dairelerine ait hükümleri iflas idaresi hakkında da
uygulanır.

**(Ek ikinci fıkra: 9/11/1988 - 3494/46 md.; Mülga: 2/3/2005-5311/28
md.)**

İcra mahkemesi, iflas idaresi üzerinde gözetim yetkisine sahip olup
gerektiğinde iflas idaresini teşkil edenlerin görevine son verebilir.
İcra mahkemesi, görevine son verilen veya istifa edenin yerine, önceki
adaylar arasından 223 üncü maddedeki esaslar dairesinde yenisini seçer.

İflas idaresini teşkil edenler kusurlarından ileri gelen zarardan
sorumludurlar. Bu davalara adliye mahkemelerinde bakılır.

İflas idaresini teşkil edenler Türk Ceza Kanununun uygulanmasında memur
sayılırlar.

*Üçüncü şahısların istihkak iddiaları:*

**Madde 228 – (Değişik: 18/2/1965 - 538/96 md.)**

Üçüncü şahıslar tarafından istihkak iddiasında bulunulan eşyanın
kendilerine verilip verilmiyeceğini iflas idaresi kararlaştırır.

İflas idaresi; istihkak iddiasını reddederse, üçüncü şahsa icra
mahkemesinde istihkak davası açması için yedi günlük bir mühlet tayin ve
tebliğ eder. Bu mühleti geçiren üçüncü şahıs, masaya karşı istihkak
iddiasından vazgeçmiş sayılır.

İstihkak davasına, genel hükümler dairesinde ve basit yargılama usulüne
göre bakılır.

İcra mahkemesi, icabında istihkak davacısından masanın muhtemel zararına
karşı teminat istiyebilir.

*Masa alacaklarının tahsili, müstacel satış:*

**Madde 229 –** İflas idaresi, masanın vadesi gelmiş alacaklarını tahsil
ve lüzumunda takip veya dava eder.

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu fıkrada yer alan “ikiyüzbin” ibaresi, 17/7/2003 tarihli ve 4949
sayılı Kanunun 55 inci maddesiyle “ikimilyar” olarak değiştirilmiş ve
metne işlenmiştir.*

1302

Kıymeti düşecek yahut muhafazası masraflı olacak şeyler
geciktirilmeksizin satılır. Borsa veya piyasada fiyatı bulunan esham ve
eşya derhal paraya çevrilebilir. Sair mallar ancak ikinci alacaklılar
toplanmasından sonra satılır.

Üzerinde rehin hakkı bulunan mallar 185 inci madde hükmüne tabidir.

IV\. ALACAKLARIN TAHKİKİ VE SIRALARIN TAYİNİ

*İddia edilen alacakların tetkiki:*

**Madde 230 –** İdare, alacak ve istihkak iddialarının kaydı için tayin
olunan müddet bittikten sonra iddiaları tahkik ve tetkik eder. Müflisi
bulundurmak mümkünse her iddia hakkında ne diyeceğini sorar ve icabına
göre kabul veya ret kararı verir.

*Tapu sicilline yazılı alacaklar:*

**Madde 231 –** Tapu siciline yazılı olan alacaklar; kayıt için müracaat
edilmemiş olsa bile işliyen faizle kabul olunurlar.

*Alacaklılar sıra cetvelinin müddet ve şekli:*

**Madde 232 – (Değişik: 9/11/1988 - 3494/47 md.)**

Alacakların kaydı için muayyen müracaat müddeti geçtikten sonra ve iflas
idaresinin seçilmesinden itibaren en geç üç ay içinde iflas idaresi
tarafından 206 ve 207 nci maddelerde yazılı hükümlere göre alacaklıların
sırasını gösteren bir cetvel yapılır ve iflas dairesine bırakılır.
Zorunlu hallerde üç ayın hitamından önce iflas idaresinin icra
mahkemesine başvurması halinde icra mahkemesi bir defaya mahsus olmak
üzere bu süreyi en çok üç ay daha uzatabilir. Süre içinde sıra
cetvelinin verilmemesi halinde iflas dairesinin durumu icra mahkemesine
intikal ettirmesi üzerine iflas idaresi üyelerinin vazifesine son
verilir ve sebketmiş hizmetleri için kendilerine bir ücret tahakkuk
ettirilmeyeceği gibi bir daha aynı iflas idaresinde görev alamazlar.

*Reddedilen alacaklar:*

**Madde 233 – (Değişik: 9/11/1988 - 3494/48 md.)**

Sıra cetvelinde kabul edilmeyen alacaklar red sebepleri ile birlikte
gösterilir. Ancak, iflas idaresi ipotekle temin edilmiş alacakla ilgili
olarak bunu doğuran sebep veya ipotek limiti miktarı bakımından red
kararı vermeyip, kabul etmediğini ikinci alacaklılar toplantısına
bildirir. İpoteğin iptali veya miktarının tenzili iddiasını takip hakkı,
isteyen alacaklıya 245 inci madde hükmü çerçevesinde devrolunur.

*Alacaklılar sıra cetveli, ilan ve ihbar:*

**Madde 234 – (Değişik birinci fıkra: 6/6/1985 - 3222/29 md.)** İflas
idaresi sıra cetvelini iflas dairesine verir ve alacaklıları 166 ncı
maddenin 2 nci fıkrasındaki usule göre ilan yoluyla haberdar eder.

İddialarının tamamı veya bir kısmı reddedilen yahut iddia ettikleri
sıraya kabul edilmiyen alacaklılara doğrudan doğruya haber verilir.

*Sıra cetveline itiraz ve neticeleri:*

**Madde 235 – (Değişik: 18/2/1965 - 538/97 md.)**

**(Değişik: 9/11/1988 - 3494/49 md.)** Sıra cetveline itiraz edenler,
cetvelin ilanından itibaren onbeş gün içinde iflasa karar verilen
yerdeki ticaret mahkemesine dava açmaya mecburdurlar. 223 üncü maddenin
üçüncü fıkrası hükmü mahfuzdur. Bu davaya bakan mahkeme, davacının
isteği halinde ikinci alacaklılar toplantısına katılıp katılmaması ve ne
nisbette katılması gerektiği konusunda 297 nci maddenin son fıkrasına
kıyasen onbeş gün zarfında karar verir.

1303

İtiraz eden, talebinin haksız olarak ret veya tenzil edildiğini iddia
ederse dava masaya karşı açılır. Muteriz başkasının kabul edilen
alacağına veya ona verilen sıraya itiraz ediyorsa davasını o alacaklı
aleyhine açar.

Bir alacağın terkini hakkında açılan dava kazanılırsa, bu alacağa tahsis
edilen hisse dava masrafları da dahil olduğu halde sıraya bakılmaksızın
alacağı nisbetinde itiraz edene verilir ve artanı da diğer alacaklılara
sıra cetveline göre dağıtılır. Dava basit yargılama usulü ile görülür.

Ancak, itiraz alacağın esas veya miktarına taallük etmeyip yalnız sıraya
dair ise şikayet yoliyle icra mahkemesine arz olunur.

*Geç kalan müracaatlar:*

**Madde 236 –** Vaktinde deftere kaydettirilmiyen alacaklar iflasın
kapanmasına kadar kabul olunur.

Geç kalmadan ileri gelen masraflar alacaklıya aittir. Alacaklı bu
masrafları peşin vermeğe cebrolunabilir.

Müracaattan evvel kararlaştırılmış paylaşmıya alacaklının iştirak hakkı
yoktur.

İflas idaresi alacağı kabul ederse alacaklılar sıra cetvelini düzeltir
ve bunu ilan ile alacaklılara bildirir.

235 inci madde hükmü burada da caridir.

V. MASANIN TASFİYESİ

*İkinci alacaklılar toplanması:*

**Madde 237 – (Değişik birinci fıkra: 9/11/1988 - 3494/50 md.)** İflas
idaresi, alacakların tespit işini yaptıktan sonra, 232 nci maddedeki
sürenin bitiminde alacakları tamamen veya kısmen idarece kabul edilen
alacaklılar ile sıra cetveline kayıt davası açmış alacaklılardan 235
inci maddeye göre katılmalarına karar verilmiş olanları da ikinci
toplantıya ilanla davet eder.

İlan, en az yirmi gün evvel yapılır ve ilanın birer nüshası alacaklılara
gönderilir.

Konkordato teklifi hakkında müzakere cereyan edecekse davette bu cihet
de bildirilmelidir.

Toplanmıya iflas memuru veya yardımcısı reislik eder. 221 inci maddenin
2 ve 3 üncü fıkraları burada da caridir.

*İkinci alacaklılar toplanmasının yetkisi:*

**Madde 238 –** İflas idaresi tasfiyenin cereyanı şekline ve alacaklarla
borçların vaziyetine dair alacaklılar toplanmasına mufassal bir rapor
verir.

Alacaklılar toplanması iflas idaresini vazifelerinde bırakmak isterse bu
hususta ve masanın menfaati için zaruri gördüğü diğer hususlarda icap
eden kararları verir.

*Toplantı ve karar nisabının oluşmaması:^(1)^*

**Madde 239- (Değişik: 17/7/2003-4949/56 md.)**

Alacaklıların toplanması mümkün olmazsa veya karar nisabı oluşmazsa
durum tespit olunur. Bu halde iflâs idaresi tasfiye kapanıncaya kadar
işe devam eder.

*Yeniden alacaklılar toplanması:*

**Madde 240 – (Değişik: 6/6/1985 - 3222/30 md.)**

Alacaklıların ekseriyeti ister yahut iflas idaresi lüzumuna kani olursa
yeniden alacaklılar toplanması için davet yapılabilir. Yeniden
alacaklılar toplantısının gündemindeki konular hakkında alacaklıların
oyu, kendilerinin bilinen adreslerine taahhütlü bir mektupla yazılacak
davet üzerine ve imzası noterlikçe tasdikli cevap yazısı ile elde
edilebilir.

Nisap hakkında 221 inci madde hükümleri uygulanır.

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Toplanma mümkün olmazsa:” iken, 17/7/2003 tarihli
ve 4949 sayılı Kanunun 56 ncı maddesiyle metne işlendiği şekilde
değiştirilmiştir.*

1304

*Malların paraya çevrilmesi usulü:*

**Madde 241 –** Masaya ait mallar iflas idaresi marifetiyle açık artırma
yahut alacaklılar karar verirlerse pazarlık suretiyle satılır.

Üzerlerinde rehin hakkı bulunan eşya ancak rehin sahibi alacaklıların da
muvafakati halinde pazarlık suretiyle satılabilir.

*Artırmanın ilanı:*

**Madde 242 –** Satış ilanında artırmanın yapılacağı yer gün ve saat
yazılır. Satılan taşınmaz ise ilan en aşağı bir ay evvel yapılır. İlanda
satış şartlarının iflas dairesinde ne günden itibaren görüleceği dahi
gösterilir.

İpotek alacaklısına ilandan bir nüsha verilir ve kendisine tahmin edilen
bedel bildirilir.

*Artırma ve İhale:*

**Madde 243 –** İflas idaresi tarafından artırma ile satılacak taşınır
ve taşınmaz malların ihalesi 115 ve 129 uncu maddelerin 185 inci maddeye
muhalif olmıyan hükümlerine göre yapılır.

Taşınır satışlarında 242 nci madde hükmü tatbik olunur. ^(1)^

*Artırma suretiyle satışın şartları:*

**Madde 244 – (Değişik: 18/2/1965 - 538/98 md.)**

117, 118, 124, 125, 130, 131, 133, 134 ve 135 inci maddeler burada da
uygulanır. İcra dairesine ait vazifeler iflas idaresi tarafından
görülür.

*Münazaalı hakların talep eden alacaklılara temliki :*

**Madde 245 –** Alacaklıların masa tarafından neticelendirilmesine lüzum
görmedikleri bir iddianın takibi hakkı istiyen alacaklıya devrolunur.
Hasıl olan neticeden masraflar çıkarıldıktan sonra devralanın alacağı
verilir ve artanı masaya yatırılır.

*Aile yurtları:*

**Madde 246 –** Aile yurtları hakkındaki Kanunu Medeni hükümleri
mahfuzdur.

VI\. PARALARIN PAYLAŞTlRlLMASl

*Pay cetveli ve son hesap :*

**Madde 247 –** Satılan malların bedeli tahsil edilip alacaklıların sıra
cetveli katileşince iflas idaresi paraların pay cetvelini ve son
hesabını yapar.

*İflas masrafları ve masanın borçları:*

**Madde 248 –** İflasın açılmasından ve tasfiyeden doğan masraflar önce
çıkarılır. Rehinlerin bedelinden yalnız rehinin muhafaza ve paraya
çevrilmesi masrafları çıkarılır.

*Pay cetvelinin iflas dairesine bırakılması:*

**Madde 249 –** Pay cetveli ve son hesap iflas dairesine bırakılır ve
orada on gün kalır.

İflas idaresince bırakılma keyfiyeti ve payının miktarı her alacaklıya
bildirilir.

*Dağıtma :*

**Madde 250– (Değişik: 17/7/2003-4949/57 md.)**

Dağıtıma yukarıdaki maddede yazılı bırakılma müddeti bittikten sonra
başlanır. Şikâyet vaki olmuşsa, dağıtım bu şikâyet üzerine verilecek
kararın dağıtıma etkili olabileceği oranda ertelenebilir. 144 üncü madde
hükümleri burada da uygulanır. Tâlikî bir şarta veya belirli olmayan bir
vadeye bağlı alacaklar için ayrılan paylar hakkında 9 uncu madde
hükümleri uygulanır.

–––––––––––––––––

*(1) 2/7/2012 tarihli ve 6352 sayılı Kanunun 37 nci maddesiyle, bu
fıkrada yer alan “116 ve 242 nci maddeler” ibaresi “242 nci madde”
şeklinde değiştirilmiştir.*

1305

*Borç ödemeden aciz vesikası :*

**Madde 251 – (Değişik: 18/2/1965 - 538/99 md.)**

İdare, paraları dağıtırken alacağının tamamını alamamış olan her
alacaklıya ödenmemiş miktar için aciz vesikası verir. Vesikada müflisin
alacağı kabul veya reddettiği yazılır. Kabul halinde vesika 68 inci
maddenin 1 inci fıkrasında yazılı senet mahiyetinde olur.

**(Değişik birinci cümle: 17/7/2003-4949/58 md.)** 196 ncı madde hükmü
saklı kalmak kaydıyla, aciz vesikası 143 üncü maddede yazılı olan hukukî
sonuçları doğurur. Fakat, müflis yeni mal iktisap etmedikçe hakkında
yeniden takip talebinde bulunulamaz. Müflis, bu yeni takip üzerine
kendisine gönderilen ödeme emrine yeni mal iktisap etmediği yolunda
itiraz ederse, ihtilaf icra mahkemesinde genel hükümler ve basit
yargılama usulüne göre karara bağlanır. **(Ek cümle: 17/7/2003-4949/58
md.)** Müflise yeni mal iktisap etmediği itirazında bulunma imkânını
sağlamak niyetiyle üçüncü kişinin hak sahibi kılındığı ama müflisin
fiilen tasarruf ettiği mallar, üçüncü kişi bu durumu biliyor veya
bilmesi gerekiyorsa, yeni mal sayılır.

*Muvakkat dağıtmalar:*

**Madde 252 *– ***İtiraz müddetinin bitmesinden sonra muvakkat
dağıtmalar yapılabilir.

İtiraz üzerine mahkemece henüz intaç edilmemiş bulunan ihtilaflı
alacaklar için pay ayrılıp 250 nci madde hükmü dairesinde muhafaza
edilir.

*Kaydettirilmemiş alacaklar :*

**Madde 253 –** Evvelce kaydedilmemesinden dolayı tasfiyeye girmemiş
olan alacaklara aciz vesikası verilen alacaklar hakkındaki hükümler
tatbik olunur.

VII\. İFLASIN KAPANMASl

*Nihai rapor ve kapanma kararı :*

**Madde 254 –** Paralar dağıtıldıktan sonra idare iflasa hükmeden
mahkemeye son bir rapor verir.

Mahkeme iflasın idaresinde hata ve noksan görürse icra mahkemesine
bundan haber verir.

Mahkeme, tasfiyenin bittiğini anladıktan sonra kapanma kararı verir.

**(Ek fıkra: 2/3/2005-5311/15 md.)** İflâsın kapanması hakkında verilen
hükme karşı tebliğ tarihinden itibaren on gün içinde istinaf yoluna
başvurulabilir. Bölge adliye mahkemesi kararına karşı tebliğ tarihinden
itibaren on gün içinde temyiz yoluna başvurulabilir. İstinaf ve temyiz
incelemeleri, Hukuk Usulü Muhakemeleri Kanunu hükümlerine göre yapılır.

İflas dairesi kapanmayı ilan eder.

*İflas kapandıktan sonra :*

**Madde 255 –** İflas kapandıktan sonra tasfiyeden hariç kalmış bir mal
bulunduğu haber alınırsa iflas dairesi o mala vaziyed edip sattıktan
sonra başka bir merasime hacet kalmaksızın bedelini eksik alan
alacaklılara sıralarına göre dağıtılır.

Evvelce bankaya yatırılmış olupta tasarrufu kabil bir hale gelen paralar
hakkında da hüküm böyledir.

Şüpheli bir hak mevzuubahis oldukta iflas dairesi alacaklılara keyfiyeti
ilan eder yahut mektupla bildirir ve 245 inci madde mucibince muamele
yapılır.

*İflasın tasfiyesi müddeti :*

**Madde 256 –** İflas açıldıktan altı ay içinde tasfiye edilmek
lazımdır. Bu müddet içinde tasfiye muamelesi bitmediği takdirde
alacaklılar toplanıp basit tasfiye usulünün tatbikına karar verebilir.
Bu karar da ekseriyeti meblağiyenin husulü şarttır. Böyle bir karar
verilmemişse icra mahkemesi icabına göre müddeti uzatır.

1306

DOKUZUNCU BAP

*İhtiyati haciz*

*İhtiyati haciz şartları:^(1)^*

**Madde 257 –** Rehinle temin edilmemiş ve vadesi gelmiş bir para
borcunun alacaklısı, borçlunun yedinde veya üçüncü şahısta olan taşınır
ve taşınmaz mallarını ve alacaklariyle diğer haklarını ihtiyaten
haczettirebilir.^(1)^

Vadesi gelmemiş borçtan dolayı yalnız aşağıdaki hallerde ihtiyati haciz
istenebilir:

1 – Borçlunun muayyen yerleşim yeri yoksa;

2 – Borçlu taahhütlerinden kurtulmak maksadiyle mallarını gizlemeğe,
kaçırmağa veya kendisi kaçmağa hazırlanır yahut kaçar ya da bu maksatla
alacaklının haklarını ihlâl eden hileli işlemlerde bulunursa;^(1)^

Bu suretle ihtiyati haciz konulursa borç yalnız borçlu hakkında
muacceliyet kesbeder.

**(Ek fıkra: 29/6/1956-6763/42 md.; Mülga dördüncü fıkra:
14/1/2011-6103/41 md.)** **(Ek fıkra: 29/6/1956-6763/42 md.; Mülga
beşinci fıkra: 14/1/2011-6103/41 md.) **

*İhtiyati haciz kararı :*

**Madde 258 –** İhtiyati hacze 50 nci maddeye göre yetkili mahkeme
tarafından karar verilir. Alacaklı alacağı ve icabında haciz sebepleri
hakkında mahkemeye kanaat getirecek deliller göstermeğe mecburdur.

Mahkeme iki tarafı dinleyip dinlememekte serbesttir.

**(Ek fıkra:17/7/2003 – 4949/60 md.; Değişik: 2/3/2005-5311/16 md.)**
İhtiyatî haciz talebinin reddi halinde alacaklı istinaf yoluna
başvurabilir. Bölge adliye mahkemesi bu başvuruyu öncelikle inceler ve
verdiği karar kesindir.

*İhtiyati hacizde teminat :*

**Madde 259 – (Değişik: 3/7/1940 - 3890/1 md.)**

İhtiyati haciz istiyen alacaklı hacizde haksız çıktığı taktirde
borçlunun ve üçüncü şahsın bu yüzden uğrayacakları bütün zararlardan
mesul ve Hukuk Usulü Muhakemeleri Kanununun 96 ncı maddesinde yazılı
teminatı vermeğe mecburdur.

Ancak alacak bir ilama müstenid ise teminat aranmaz.

Alacak ilam mahiyetinde bir vesikaya müstenid ise mahkeme teminata lüzum
olup olmadığını takdir eder.

Tazminat davası ihtiyati haczi koyan mahkemede dahi görülür.

\_\_\_\_\_\_\_\_\_\_\_\_\_\_\_\_\_\_\_\_

*(1) 17/7/2003 tarihli ve 4949 sayılı Kanunun 59 uncu maddesiyle madde
başlığı "İhtiyatî haciz:“ iken "İhtiyatî haciz şartları"; birinci
fıkrasında yer alan "borcun" ibaresi, "para borcunun"; ikinci fıkrasının
(2) numaralı bendinde yer alan "kaçarsa" ibaresi "kaçar ya da bu
maksatla alacaklının haklarını ihlâl eden hileli işlemlerde bulunursa;"
olarak değiştirilmiş metne işlenmiştir.*

1307

*İhtiyati haciz kararının muhtevası :*

**Madde 260 – (Değişik: 18/2/1965 - 538/100 md.)**

İhtiyati haciz kararında :

1\. Alacaklının ve icabında mümessilinin ve borçlunun adı, soyadı ve
yerleşim yeri,

2\. Haczin ne gibi belgelere müsteniden ve ne miktar alacak için
konulduğu,

3\. Haciz konulmasının sebebi,

4\. Haczolunacak şeyler,

5\. Alacaklının zararın tazminiyle mükellef olduğu ve gösterilen
teminatın nelerden ibaret bulunduğu,

Yazılır.

*İhtiyati haciz kararının icrası :*

**Madde 261 – (Değişik: 18/2/1965 - 538/101 md.)**

Alacaklı, ihtiyati haciz kararının verildiği tarihten itibaren on gün
içinde kararı veren mahkemenin yargı çevresindeki icra dairesinden
kararın infazını istemeye mecburdur. Aksi halde ihtiyati haciz kararı
kendiliğinden kalkar.

İhtiyati haciz kararları, 79 dan 99 uncuya kadar olan maddelerdeki
haczin ne suretle yapılacağına dair hükümlere göre icra edilir.

**(Ek son fıkra: 17/7/2003-4949/61 md.)** İhtiyati haczin infazı ile
ilgili şikayetler infazı yapan icra dairesinin bağlı olduğu icra
mahkemesine yapılır.

*Zabıt tutma ve haciz tutanağının tebliği :*

**Madde 262 – (Değişik: 18/2/1965 - 538/102 md.)**

Haczi icra eden memur bir tutanak düzenler. Bunda haczolunan şeyler ve
kıymetleri gösterilir ve derhal icra dairesine verilir.

İcra dairesi, ihtiyati haciz tutanağının birer suretini üç gün içinde
haciz sırasında hazır bulunmıyan alacaklı ve borçluya ve icabında üçüncü
şahsa tebliğ eder.

*Borçlu tarafından gösterilecek teminat :*

**Madde 263 – (Değişik: 18/2/1965 - 538/103 md.)**

Haczolunan mallar istenildiği zaman para veya ayın olarak verilmek ve bu
hususu temin için malların kıymetleri depo edilmek veya icra memuru
tarafından kabul edilecek esham ve tahvilat veya taşınır ve taşınmaz
rehin veya muteber bir banka kefaleti gösterilmek şartiyle borçluya ve
mal üçüncü şahıs elinde haczolunmuşsa bir taahhüt senedi alınarak bu
şahsa bırakılabilir. İstenilecek teminat her halde borç ve masraf
tutarını geçemez.

*İhtiyati haczi tamamlıyan merasim :*

**Madde 264 – (Değişik: 18/2/1965 - 538/104 md.)**

Dava açılmadan veya icra takibine başlanmadan evvel ihtiyati haciz
yaptırmış olan alacaklı; haczin tatbikinden, haciz gıyabında yapılmışsa
haciz tutanağının kendisine tebliğinden itibaren yedi gün içinde ya
takip talebinde (Haciz veya iflas) bulunmaya veya dava açmaya mecburdur.

1308

İcra takibinde, borçlu ödeme emrine itiraz ederse bu itiraz hemen
alacaklıya tebliğ olunur. Alacaklı, tebliğ tarihinden itibaren yedi gün
içinde icra mahkemesinden itirazın kaldırılmasını istemeye veya
mahkemede dava açmaya mecburdur. İcra mahkemesi, itirazın kaldırılması
talebini reddederse alacaklının kararın tefhim veya tebliği tarihinden
itibaren yedi gün içinde dava açması lazımdır.

**(Değişik üçüncü fıkra: 17/7/2003-4949/62 md.)** İhtiyatî haciz, alacak
davasının mahkemede görüldüğü sırada konulmuş veya alacaklı birinci
fıkraya göre mahkemede dava açmış ise, esas hakkında verilecek hükmün
mahkemece tebliğinden itibaren bir ay içinde alacaklı takip talebinde
bulunmaya mecburdur.

Alacaklı bu müddetleri geçirir veya davasından yahut takip talebinden
vazgeçerse veya takip talebi kanuni müddetlerin geçmesiyle düşerse veya
dava dosyası muameleden kaldırılıp da bir ay içinde dava yenilenmezse
veya davasında haksız çıkarsa ihtiyati haciz hükümsüz kalır ve
alakadarlar isterse lazım gelenlere bildirilir.

Borçlu müddeti içinde ödeme emrine itiraz etmez veya itirazı icra
mahkemesince kesin olarak kaldırılır veya mahkemece iptal edilirse,
ihtiyati haciz kendiliğinden icrai hacze inkılabeder.

*İhtiyati haciz kararına itiraz ve temyiz:^(1)^*

**Madde 265 – (Değişik: 18/2/1965 - 538/105 md.)**

**(Değişik birinci fıkra: 17/7/2003-4949/63 md.)** Borçlu kendisi
dinlenmeden verilen ihtiyatî haczin dayandığı sebeplere, mahkemenin
yetkisine ve teminata karşı; huzuriyle yapılan hacizlerde haczin
tatbiki, aksi hâlde haciz tutanağının kendisine tebliği tarihinden
itibaren yedi gün içinde mahkemeye müracaatla itiraz edebilir.

**(Ek ikinci fıkra: 17/7/2003-4949/63 md.)** Menfaati ihlâl edilen
üçüncü kişiler de ihtiyatî haczi öğrendiği tarihten itibaren yedi gün
içinde ihtiyatî haczin dayandığı sebeplere veya teminata itiraz
edebilir.

Mahkeme, gösterilen sebeplere hasren tetkikat yaparak itirazı kabul veya
reddeder.

İtiraz eden, dilekçesine istinat ettiği bütün belgeleri bağlamaya
mecburdur. Mahkeme, itiraz üzerine iki tarafı davet edip gelenleri
dinledikten sonra, itirazı varit görürse kararını değiştirebilir veya
kaldırabilir. Şu kadar ki, iki taraf da gelmezse evrak üzerinde inceleme
yapılarak karar verilir.

**(Ek fıkra: 17/7/2003 – 4949/63 md.; Değişik:2/3/2005-5311/17 md.)**
İtiraz üzerine verilen karara karşı istinaf yoluna başvurulabilir. Bölge
adliye mahkemesi bu başvuruyu öncelikle inceler ve verdiği karar
kesindir. İstinaf yoluna başvuru, ihtiyatî haciz kararının icrasını
durdurmaz.

*İhtiyati haczin kaldırılması:*

**Madde 266 – (Değişik: 18/2/1965 - 538/106 md.)**

Borçlu, para veya mahkemece kabul edilecek rehin veya esham yahut
tahvilat depo etmek veya taşınmaz rehin yahut muteber bir banka kefaleti
göstermek şartı ile ihtiyati haczin kaldırılmasını mahkemeden
istiyebilir. Takibe başlandıktan sonra bu yetki, icra mahkemesine geçer.

\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “ İhtiyati haciz kararına itiraz “iken, 17/7/2003
tarihli ve 4949 sayılı Kanunun 63 üncü maddesiyle metne işlendiği
şekilde değiştirilmiştir.*

1309

*İhtiyati hacizde iflas yolu ile takip:*

**Madde 267 – (Değişik: 18/2/1965 - 538/107 md.)**

Alacaklı, iflasa tabi borçlusu aleyhine 264 üncü maddenin, birinci
fıkrası gereğince iflas yolu ile takipte bulunmuş veya iflas yolu ile
takipte bulunduktan sonra borçlunun mallarını ihtiyaten haczettirmiş
ise, aşağıdaki hükümler tatbik olunur.

Borçlu ödeme emrine itiraz ederse bu itiraz hemen alacaklıya tebliğ
olunur. Alacaklı, tebliğ tarihinden itibaren yedi gün içinde ticaret
mahkemesine başvurarak itirazın kaldırılmasiyle beraber borçlunun
iflasına karar verilmesini istemeye mecburdur.

Borçlu ödeme emrine itiraz etmezse, bu durum hemen alacaklıya tebliğ
olunur. Alacaklı, tebliğ tarihinden itibaren yedi gün içinde ticaret
mahkemesine başvurarak borçlunun iflasına karar verilmesini istemeye
mecburdur.

264 üncü maddenin 4 üncü fıkrası hükmü kıyasen uygulanır.

*İcrai hacizlere iştirak:*

**Madde 268 – (Değişik: 18/2/1965 - 538/108 md.)**

**(Değişik birinci fıkra: 17/7/2003-4949/64 md.)** 261 inci maddeye göre
ihtiyaten haczedilen mallar, ihtiyatî haciz kesin hacze dönüşmeden önce
diğer bir alacaklı tarafından bu Kanuna veya diğer kanunlara göre
haczedilirse, ihtiyatî haciz sahibi alacaklı, bu hacze 100 üncü
maddedeki şartlar dairesinde kendiliğinden ve muvakkaten iştirak eder.
Rehinden önce ihtiyatî veya icrai haciz bulunması hâlinde âmme alacağı
dahil hiçbir haciz rehinden önceki hacze iştirak edemez.

İhtiyati haciz masrafları satış tutarından alınır.

İhtiyati haciz diğer rüçhan hakkını vermez.

ONUNCU BAP

*Kiralar hakkında hususi hükümler ve kiralanan taşınmazların tahliyesi*

*Adi kira ve hasılat kiraları için ödeme emri ve itiraz müddeti:*

**Madde 269 – (Değişik: 18/2/1965 - 538/109 md.)**

Takip adi kiralara veya hasılat kiralarına mütedair olur ve alacaklı da
talep ederse ödeme emri, Borçlar Kanununun 260 ve 288 inci maddelerinde
yazılı ihtarı ve kanuni müddet geçtikten sonra icra mahkemesinden
borçlunun kiralanan şeyden çıkarılması istenebileceği tebliğini ihtiva
eder.

Bu tebliğ üzerine borçlu, yedi gün içinde, itiraz sebeplerini 62 nci
madde hükümleri dahilinde icra dairesine bildirmeye mecburdur.Borçlu
itirazında, kira akdini ve varsa buna ait mukavelenamedeki imzasını açık
ve kesin olarak reddetmezse,akdi kabul etmiş sayılır.

İtiraz takibi durdurur.İtirazın tebliği tarihinden itibaren altı ay
içinde itirazın kaldırılmasını istemiyen alacaklı, bir daha aynı
alacaktan dolayı ilamsız icra yoliyle takip yapamaz.

Borçlar Kanununun 260 ıncı maddesinin kiralayana altı günlük mühletin
hitamında akdi feshe müsaade ettiği hallerde itiraz müddeti üç gündür.

*İtiraz etmemenin sonuçları:*

**Madde 269/a – (Ek: 18/2/1965 - 538/110 md.; Değişik: 17/7/2003-4949/65
md.)**

Borçlu itiraz etmez, ihtar müddeti içinde kira borcunu da ödemezse ihtar
müddetinin bitim tarihini takip eden altı ay içinde alacaklının talebi
üzerine icra mahkemesince tahliyeye karar verilir.

1310

*İtiraz ve kaldırılması usulü:*

**Madde 269/b – (Ek: 18/2/1965 - 538/110 md.)**

Borçlu itirazında kira akdini ve varsa mukavelenamede kendisine izafe
olunan imzayı reddettiği takdirde alacaklı; noterlikçe re'sen tanzim
veya imzası tastik edilmiş bir mukavelenameye istinat ediyorsa icra
mahkemesinden itırazın kaldırılmasını ve ihtar müddeti içinde paranın
ödenmemesi sebebiyle kiralananın tahliyesini istiyebilir.

Borçlunun akde ve şartlarına dair mukabil iddia ve def'ilerini aynı
kuvvet ve mahiyette belgelerle tevsik etmesi lazımdır.

Akdi reddeden borçlu bu itiraz sebebiyle bağlıdır. İtirazın varit
olmadığı tahakkuk ettikten sonra ödeme, takas veya sair bir def'ide
bulunamaz.

Takip yukarda yazılı belgelere istinat etmemesi sebebiyle alacaklı umumi
hükümler dairesinde dava açmaya mecbur kalırsa ihtarlı ödeme emri,
Borçlar Kanununun 260 ve 288 inci maddelerinde yazılı ihtar yerine
geçer.

**(Değişik: 9/11/1988 - 3494/51 md.)** Kira sözleşmesindeki imzanın
inkarından dolayı alacaklı umumi mahkemede dava açmaya mecbur kalır ve
lehine karar alırsa, borçlu ayrıca yüzbin liradan beşyüzbin liraya kadar
para cezasına mahküm edilir.

*Kira akdi dışındaki itirazlar ve tahliye:*

**Madde 269/c – (Ek:18/2/1965 - 538/110 md.)**

Borçlu akdi reddetmeyip kiranın ödendiğini veya sair bir sebeple
istenemiyeceğini bildirerek itiraz etmiş veya takas istemişse, itiraz
sebeplerini ve isteğini noterlikçe re'sen tanzim veya imzası tasdik
edilmiş veya alacaklı tarafından ikrar olunmuş bir belge yahut resmi
dairelerin veya yetkili makamların yetkileri dahilinde ve usulüne göre
verdikleri bir makbuz veya vesika ile ispat etmeğe mecburdur.

Senet veya makbuzun alacaklı tarafından inkarı halinde 68 inci madde
hükmü kıyasen uygulanır.

İcra mahkemesinin tahliyeye mütedair kararının infazı için kesinleşmesi
beklenmez. Ancak tahliye için, kararın borçluya tefhimi veya tebliği
tarihinden itibaren ongün geçmesi lazımdır. Borçlu tahliye kararı
hakkında 36 ncı madde hükmünden faydalanabilir.

*Kıyasen uygulanacak maddeler:*

**Madde 269/d – (Ek: 18/2/1965 - 538/110 md.)**

62, 63, 65, 66, 68, 70 ve 72 nci maddeler hükümleri kıyas yolu ile
burada da uygulanır.

*Hapis hakkı için defter yapılması:*

**Madde 270 –** Kiralıyan evvelce yapılması lazımgelen icrai takibi
yapmadan haiz olduğu hapis hakkının muvakkaten muhafazası için icra
dairesinin yardımını isteyebilir.

(B.K. 267, 269, 281).

Teahhurunda tehlike varsa zabıtanın yahut nahiye müdürünün de yardımı
istenebilir.

İcra dairesi üzerlerinde hapis hakkı bulunan eşyanın bir defterini yapar
ve rehinleri paraya çevirme yoliyle takip talebinde bulunması için
kiralıyana on beş günü geçmemek üzere münasip bir mühlet verir.

*Kaçırılan eşyayı takip hakkı:*

**Madde 271 – (Değişik: 18/2/1965 - 538/111 md.)**

Gizlice veya cebirle götürülmüş eşya, götürülmelerinden on gün içinde
icra dairesinin emri ile ve zabıta kuvvetiyle geri alınabilir.İyi niyet
sahibi üçüncü şahısların hakları saklıdır.

İhtilaf halinde mahkeme basit yargılama usulü ile meseleyi halleder ve
karara bağlar.

1311

*Mukavelename ile kiralanan taşınmazların tahliyesi:*

*1 – Tahliye emri ve münderecatı:*

**Madde 272 – (Değişik: 3/7/1940 - 3890/1 md.)**

Mukavelename ile kiralanan bir taşınmazın müddeti bittikten bir ay
içinde mukavelenin icra dairesine ibrazı ile tahliyesi istenebilir.

Bunun üzerine icra memuru bir tahliye emri tebliği suretiyle taşınmazın
on beş gün içinde tahliye ve teslimini emreder.

Tahliye emrinde:

Kiralayanın ve kiracının ve varsa mümessillerinin isim, şöhret ve
yerleşim yerleri ve mukavele tarihi ve kiranın yenilendiğine veya
uzatıldığına dair bir itirazı varsa yedi gün içinde daireye müracaatla
beyan etmez ve itirazda bulunmaz veya kendiliğinden tahliye etmezse
zorla çıkarılacağı yazılır.

*2 – Tahliye ve teslim:*

**Madde 273 –** Müddeti içinde itiraz olunmaz veya itiraz kaldırılırsa
kiralanan taşınmaz müddetin hitamında zorla tahliye ve kiralıyana teslim
olunur. Ancak tahliye emrindeki müddetin geçmesi lazımdır.

Tahliye edilecek yerde kiralıyana ait olmıyan eşya bulunursa 26 ncı
maddenin hükmü kıyas yoliyle tatbik olunur.

*İtiraz:*

*1 – Müddet ve şekli:*

**Madde 274 – (Değişik: 3/7/1940 - 3890/1 md.)**

İtiraz etmek isteyen kiracı itirazını tahliye emrinin tebliğinden
itibaren yedi gün içinde dilekçe ile veya şifahen icra dairesine
bildirir.

Bu suretle yapılan itiraz tahliye takibini durdurur.

63, 64 ve 65 inci maddeler hükmü tahliye takiplerinde de caridir.

*2 – İtirazın kaldırılması:*

**Madde 275 – (Değişik: 18/2/1965 - 538/112 md.)**

İtiraz vukuunda kiralıyan icra mahkemesinden itirazın kaldırılmasını
isteyebilir.

Tahliye talebi noterlikçe res'en tanzim veya tarih ve imzası tasdik
edilmiş yahut ikrar olunmuş bir mukaveleye müstenit olup da kiracı
kiranın yenilendiğine veya uzatıldığına dair aynı kuvvet ve mahiyette
bir vesika gösteremezse itiraz kaldırılır.

Aksi takdirde itirazın kaldırılması talebi reddolunur.

İtirazın kaldırılması üzerine tahliye ve teslim icra edildikten veya
kaldırılma talebi reddolunduktan sonra kiracının veya kiralıyanın umumi
hükümlere göre mahkemeye müracaat hakları saklıdır.

**(Değişik: 9/11/1988 - 3494/52 md.)** Mahkemede açılan davada icra
takibi sırasında inkar olunan imzanın kendisine ait olduğu anlaşılan
kiracı veya kiralayan yüzbin liradan beşyüzbin liraya kadar para
cezasına mahküm edilir.

*Kiralanan taşınmazda üçüncü şahıs bulunursa:*

**Madde 276 – (Değişik: 18/2/1965 - 538/113 md.)**

Tahliyesi istenen yerde kiracıdan başka bir şahıs bulunur ve işgalde
haklı olduğuna dair resmi bir vesika gösteremezse derhal tahliye olunur.

1312

Şu kadar ki, bu şahıs resmi bir vesika gösterememekle beraber daireye
ibraz olunan mukavele tarihinden evvelki bir zamandan beri orayı işgal
etmekte bulunduğunu beyan eder ve bu beyanı icra memuru tarafından
mahallinde yapılacak tahkikatla teeyyüt ederse memur, tahliyeyi tehirle
üç gün içinde keyfiyeti icra mahkemesine bildirir.

İcra mahkemesi, tarafları dinliyerek icabına göre tahliyeyi emreder veya
taraflardan birinin yedi gün içinde mahkemeye müracaat etmesi lüzumuna
karar verir. Bu müddet içinde mahkemeye müracaat edilirse, davanın
neticesine göre hareket olunur. 36 ncı madde hükümleri burada da
uygulanır. Dava etmiyen taraf iddiasından vazgeçmiş sayılır.

Borçlunun nesep ve sebepten usul ve füruu, karı veya kocası, ikinci
dereceye kadar kan ve sıhri hısımları ve iş ortakları ile borçluya
tebaan mecurda oturdukları anlaşılan diğer şahıslar, bu madde hükmünün
tatbikında üçüncü şahıs sayılmazlar.

ONBİRİNCİ BAP

*İptal davası*

*İptal davası ve davacılar:*

**Madde 277 – (Değişik: 3/7/1940 - 3890/1 md.)**

İptal davasından maksat 278, 279 ve 280 inci maddelerde yazılı
tasarrufların butlanına hükmettirmektir. Bu davayı aşağıdaki şahıslar
açabilirler:

1 – Elinde muvakkat yahut kati aciz vesikası bulunan her alacaklı,

2 – İflas idaresi yahut 245 inci maddede ve 255 inci maddenin 3 üncü
fıkrasında yazılı hallerde alacaklıların kendileri.

*İvazsız tasarrufların butlanı:*

**Madde 278 – (Değişik: 18/2/1965 - 538/114 md.)**

Mütat hediyeler müstesna olmak üzere, hacizden veya haczedilecek mal
bulunmaması sebebiyle acizden yahut iflasın açılmasından haczin veya
aciz vesikası verilmesinin sebebi olan yahut masaya kabul olunan
alacaklardan en eskisinin tesis edilmiş olduğu tarihe kadar geriye doğru
olan müddet içinde yapılan bütün bağışlamalar ve ivazsız tasarruflar
batıldır.

Ancak, bu müddet haciz veya aciz yahut iflastan evvelki iki seneyi
geçemez.

Aşağıdaki tasarruflar bağışlama gibidir.

1\. **(Değişik : 9/11/1988 - 3494/53 md.)** Karı ve koca ile usul ve
füru, neseben veya sıhren üçüncü dereceye kadar (bu derece dahil)
hısımlar, evlat edinenle evlatlık arasında yapılan ivazlı tasarruflar,

2\. Akdin yapıldığı sırada, kendi verdiği şeyin değerine göre borçlunun
ivaz olarak pek aşağı bir fiyat kabul ettiği akitler,

3\. Borçlunun kendisine yahut üçüncü bir şahıs menfaatine kaydı hayat
şartiyle irat ve intifa hakkı tesis ettiği akitler ve ölünceye kadar
bakma akitleri,

*Acizden dolayı butlan:*

**Madde 279 –** Aşağıdaki tasarruflar borcunu ödemiyen bir borçlu
tarafından hacizden veya mal bulunmaması sebebiyle hacizden yahut
iflasın açılmasından evvelki bir sene içinde yapılmışsa yine batıldır:

1 – Borçlunun teminat göstermeği evvelce taahhüt etmiş olduğu haller
müstesna olmak üzere borçlu tarafından mevcut bir borcu temin için
yapılan rehinler;

2 – Para veya mutat ödeme vasıtalarından gayrı bir suretle yapılan
ödemeler;

3 – Vadesi gelmemiş borç için yapılan ödemeler.

1313

4\. **(Ek : 9/11/1988 - 3494/54 md.)** Kişisel hakların
kuvvetlendirilmesi için tapuya verilen şerhler.

Bu tasarruflardan istifade eden kimse borçlunun hal ve vaziyetini
bilmediğini ispat eylerse iptal davası dinlenmez.

*Zarar verme kastından dolayı iptal^(1)^*

**Madde 280 – (Değişik: 18/2/1965 - 538/115 md.)**

**(Değişik birinci fıkra: 17/7/2003-4949/66 md.)** Malvarlığı borçlarına
yetmeyen bir borçlunun, alacaklılarına zarar verme kastıyla yaptığı tüm
işlemler, borçlunun içinde bulunduğu malî durumun ve zarar verme
kastının, işlemin diğer tarafınca bilindiği veya bilinmesini gerektiren
açık emarelerin bulunduğu hâllerde iptal edilebilir. Şu kadar ki,
işlemin gerçekleştiği tarihten itibaren beş yıl içinde borçlu aleyhine
haciz veya iflâs yoluyla takipte bulunulmuş olmalıdır.

**(Mülga ikinci fıkra: 17/7/2003-4949/103 md.)**

**(Değişik: 9/11/1988 - 3494/55 md.)** Üçüncü şahıs, borçlunun karı veya
kocası, usul veya füruu ile üçüncü dereceye kadar (bu derece dahil) kan
ve sıhri hısımları, evlat edineni veya evlatlığı ise borçlunun birinci
fıkrada beyan olunan durumunu bildiği farz olunur. Bunun hilafını üçüncü
şahıs, ancak 279 uncu maddenin son fıkrasına göre isbat edebilir.

Ticari işletmenin veya işyerindeki mevcut ticari emtianın tamamını veya
mühim bir kısmını devir veya satın alan yahut bir kısmını iktisapla
beraber işyerini sonradan işgal eden şahsın, borçlunun alacaklılarını
ızrar kasdını bildiği ve borçlunun da bu hallerde ızrar kasdiyle hareket
ettiği kabul olunur. Bu karine, ancak iptal davasını açan alacaklıya
devir, satış veya terk tarihinden en az üç ay evvel keyfiyetin yazılı
olarak bildirildiğini veya ticari işletmenin bulunduğu yerde görülebilir
levhaları asmakla beraber Ticaret Sicili Gazetesiyle; bu mümkün olmadığı
takdirde bütün alacaklıların ıttılaını temin edecek şekilde münasip
vasıtalarla ilan olunduğunu ispatla çürütülebilir.

*İptal davalarında yargılama usulü:*

**Madde 281 – (Değişik: 18/2/1965 - 538/116 md.)**

Mahkeme, iptal davalarını basit yargılama usulü ile görüp hükme bağlar
ve bu davalara mütaallik ihtilafları hal ve şartları gözönünde tutarak
serbestçe takdir ve halleder.

Hakim, iptale tabi tasarrufların konusu olan mallar hakkında alacaklının
talebi üzerine ihtiyati haciz kararı verebilir. Teminatın lüzum ve
miktarı mahkemece takdir ve tayin olunur. Şu kadar ki, davanın elden
çıkarılmış mallar yerine kaim olan kıymete taalluku halinde, teminat
göstermeksizin ihtiyati haciz kararı verilemez.

Davalılardan herhangi biri davacının alacağını ödediği takdirde, dava
reddolunur. Bu halde hakim, duruma göre herbirini masrafla ilzam veya bu
masrafı aralarında takdir ettiği surette taksim eder.

*İptal davasında davalı:*

**Madde 282 – (Değişik: 18/2/1965 - 538/117 md.)**

İcra ve iflas Kanununun 11 inci babındaki iptal davaları borçlu ve
borçlu ile hukuki muamelede bulunan veya borçlu tarafından kendilerine
ödeme yapılan kimseler ile bunların mirasçıları aleyhine açılır.
Bunlardan başka, kötü niyet sahibi üçüncü şahıslar aleyhine de iptal
davası açılabilir. İptal davası iyi niyetli üçüncü şahısların haklarını
ihlal etmez.

\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “ Diğer butlan halleri:“ iken, 17/7/2003 tarihli
ve 4949 sayılı Kanunun 66 ncı maddesiyle metne işlendiği şekilde
değiştirilmiştir.*

1314

*İadenin şümulü:*

**Madde 283 – (Değişik: 18/2/1965 - 538/118 md.)**

Davacı, iptal davası sabit olduğu takdirde, bu davaya konu teşkil eden
mal üzerinde cebri icra yolu ile, hakkını almak yetkisini elde eder ve
davanın konusu taşınmazsa, davalı üçüncü şahıs üzerindeki kaydın
tashihine mahal olmadan o taşınmazın haciz ve satışını istiyebilir.

İptal davası, üçüncü şahsın elinden çıkarmış olduğu mallar yerine geçen
değere taallük ediyorsa, bu değerler nispetinde üçüncü şahıs nakden
tazmine (Davacının alacağından fazla olmamak üzere) mahküm edilir.

İptal davası üzerine üçüncü şahıs da, mamelekinde hasıl olacak
eksikliğin borçludan tahsilini aynı davada istiyebilir. Bu talep, iptal
davasının tefrik edilerek daha önce hükme bağlanmasına mani değildir.

İptal davasını kaybeden üçüncü şahıs, karşılık olarak şeyi veya bedelini
borçludan veya iflas masasından geri istiyebilir.

Batıl bir tasarruf neticesinde kendisine ödenilen şeyi geri veren
alacaklı eski haklarını muhafaza eder.

Kendisine bağış yapılan iyi niyetli ise yalnız dava zamanında elinde
bulunan miktarı geri vermeye mecburdur.

*Hak düşürücü müddet:*

**Madde 284 – (Değişik: 18/2/1965 - 538/119 md.)**

İptal davası hakkı, batıl tasarrufun vukuu tarihinden itibaren beş sene
geçmekle düşer.

ONİKİNCİ BAP

*KONKORDATO İLE SERMAYE ŞİRKETLERİ VE KOOPERATİFLERİN UZLAŞMA YOLUYLA
YENİDEN YAPILANDIRILMASI^(1)^*

*I. ADÎ KONKORDATO^(2)^*

*Konkordato talebi:*

**Madde 285 – (Değişik: 18/2/1965 - 538/120 md.)**

**(Değişik birinci fıkra: 17/7/2003-4949/67 md.)** Konkordato
hükümlerinden yararlanmak isteyen herhangi bir borçlu, icra mahkemesine
gerekçeli bir dilekçe ve bir konkordato projesi verir. Bu projeye
ayrıntılı bir bilanço, gelir tablosu ve defter tutmaya mecbur
şahıslardan ise defterlerinin durumunu bildiren bir cetvel ekler. Bu
cetvelde, özellikle Türk Ticaret Kanununun 66 ncı maddesi hükmünce
tutulması mecburi olan defterlerin hepsinin tutulmuş olup olmadıkları
gösterilir.

**(Ek fıkra: 17/7/2003-4949/67 md.)** İflâs talebinde bulunabilecek her
alacaklı, gerekçeli bir dilekçeyle, icra mahkemesi nden borçlu hakkında
konkordato işlemlerinin başlatılmasını isteyebilir.

**(Ek fıkra: 17/7/2003-4949/67 md.)** Konkordato talebi üzerine icra
mahkemesi, gerekli gördüğü takdirde, borçlunun malvarlığının muhafazası
için 290 ıncı maddenin ikinci fıkrasındaki tedbirleri emreder.

Yetkili icra mahkemesi, iflasa tabi olanlar için 154 üncü maddenin 1
inci veya 2 nci fıkrasında yazılı yerdeki, iflasa tabi olmıyan borçlunun
yerleşim yerlerindeki icra mahkemesidir.

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Onikinci Babın başlığı, “Konkordato” iken, 12/2/2004 tarihli ve
5092 sayılı Kanunun 8 inci maddesiyle metne işlendiği şekilde
değiştirilmiştir. *

*(2) Bu üst başlık 17/7/2003 tarihli ve 4949 sayılı Kanunun 67 nci
maddesiyle eklenmiştir.*

1315

Borçlu, bilançosunda yazılı mal ve kıymetleri, konkordato mühletinin
verilmemesi halinde, bilançoyu icra mahkemesine sunduğu tarihten bir
sene içinde takibe uğradığı takdirde 162 nci madde uyarınca göstermeye
mecburdur. Konkordato mühleti kaldırılmış veya konkordato tasdik
edilmemişse, bunların kesinleşmesi tarihlerinden itibaren bir sene ve
konkordato feshedilmişse feshin kesinleşmesinden altı ay müddetle borçlu
için aynı mecburiyet vardır.

**(Mülga son fıkra: 17/7/2003-4949/103 md.)**

*Konkordato talebinin nazara alınması şartları:*

**Madde 286 – (Değişik: 18/2/1965 - 538/121 md.)**

**(Değişik  birinci fıkra : 17/7/2003-4949/68 md.)** İcra mahkemesi
borçluyu ve talepte bulunmuş ise alacaklıyı dinledikten sonra borçlunun
durumunu, malvarlığı ve gelirlerini, taahhütlerini yerine getirmesine
engel olan sebepleri ve konkordatonun başarı ihtimalini göz önünde
tutarak, projenin alacaklıları zarara sokmak kastından âri olup
olmadığına göre konkordato talebinin uygun olup olmadığına karar verir.

Borçlu, 287 nci madde gereğince mühlet verilmesi hakkındaki icra
mahkemesi kararını beş gün içinde masraflarını verip tatbike koydurmazsa
verilen mühlet kendiliğinden kalkar.

**(Ek fıkra : 17/7/2003-4949/68 md.)** Konkordato talebinin reddine
ilişkin kararı, tefhiminden itibaren on gün içinde borçlu veya talep
sahibi alacaklı temyiz edebilir.

*Mühlet:*

**Madde 287 – (Değişik: 17/7/2003-4949/69 md.)**

Konkordato talebi 166 ncı maddenin ikinci fıkrasındaki usule göre ilân
edilir. Konkordato talebinin ilânından itibaren on gün içinde
alacaklılar itiraz ederek konkordato mühleti verilmesini gerektiren bir
hâl bulunmadığını ileri sürerek icra mahkemesinden konkordato talebinin
reddini isteyebilir.

Talep uygun görülürse icra mahkemesi borçluya en fazla üç aylık bir
mühlet verir ve aynı zamanda gerekli bilgi ve tecrübeye sahip Türk
vatandaşlarından bir veya birkaç komiser tayin eder. Birden fazla
komiser tayin edilmesi hâlinde icra mahkemesi bu kişilerin görev ve
yetki alanlarını belirler.

Konkordato komiseri, kusurundan doğan zararlardan sorumludur.

Komiser, borçlunun faaliyetine nezaret eder ve 290 ve devamı maddelerde
verilen görevleri yapar. Ayrıca komiser, icra mahkemesinin talebi
hâlinde ara raporlar verir ve alacaklıları konkordato süreci hakkında
bilgilendirir.

8, 10, 11, 16, 21 ve 359 uncu maddeler hükümleri kıyas yoluyla
komiserler hakkında da uygulanır.

İşin niteliği gerekli kılıyorsa komiserin teklifi üzerine mühlet,
alacaklılar da dinlendikten sonra en fazla iki ayı geçmemek üzere
uzatılabilir.

Borçlunun malvarlığının muhafaza edilmesi için gerekli ise veya
konkordatonun gerçekleşmeyeceği açıkça anlaşılıyorsa, konkordato mühleti
komiserin talebi üzerine mühletin sona ermesinden önce kaldırılabilir.
Bu takdirde borçlu ve alacaklılar dinlenir. 299, 300 ve 301 inci
maddeler kıyas yoluyla uygulanır.

İhtiyatî tedbir yoluyla da olsa, borçluya karşı başlamış olan takiplerin
konkordato mühletinin bitiminden sonraki dönem içinde durdurulmasına
veya borçluya karşı yeni takip yapılamayacağına karar verilemez.

1316

*Mühletin ilanı:*

**Madde 288 – (Değişik: 17/7/2003-4949/70 md.)**

İcra mahkemesince mühlet, karar tarihinde tirajı ellibinin (50.000)
üzerinde olan ve yurt düzeyinde dağıtımı yapılan gazetelerden birinde
ilân olunur ve icra dairesi ile tapu dairesine bildirilir. Borçlu bir
tacir ise ticaret sicili memurluğuna ve deniz ticaretiyle meşgul ise
ayrıca gemi sicil memurluğuna da haber verilir. Borçlunun gemisi sicile
kayıtlı olduğu takdirde gemi sicil memuru, konkordato mehli hakkında
sicile şerh verir. **(Mülga dördüncü cümle: 14/1/2011-6103/41 md.) (…)**
Mühlet kararı ayrıca diğer lazım gelen yerlere bildirilir.^(1)^

*Mühletin alacaklılar bakımından sonuçları:^(2)^*

**Madde 289- (Değişik: 17/7/2003-4949/71 md.)**

Mühlet içinde borçlu aleyhine 6183 sayılı Kanuna göre yapılan takipler
de dahil olmak üzere hiçbir takip yapılamaz ve evvelce başlamış takipler
durur, ihtiyatî haciz kararları uygulanmaz, bir takip muamelesi ile
kesilebilen zamanaşımı ve hak düşüren müddetler işlemez.

Mühlet sırasında taşınır veya taşınmaz rehniyle temin edilmiş alacaklar
nedeniyle rehnin paraya çevrilmesi yoluyla takip başlatılabilir veya
başlamış olan takiplere devam edilebilir; ancak bu takip nedeniyle
muhafaza tedbirleri alınamaz ve rehinli malın satışı gerçekleştirilemez.

206 ncı maddenin birinci sırasında yazılı alacaklar için haciz yoluyla
takip yapılabilir.

Konkordato aksine hüküm içermediği takdirde mühlet, rehinle temin
edilmemiş her türlü alacağa faiz işlemesini durdurur.

Takas bu Kanunun 200 ve 201 inci maddelerine tâbidir. Bu maddelerin
uygulanmasında konkordato mühletinin veya iflâsın ertelenmesi kararının
ilânı tarihi esas alınır.

*Mühletin borçlu bakımından sonuçları:^(1)^*

**Madde 290- (Değişik:17/7/2003-4949/72 md.)**

Borçlu, komiserin nezareti altında işlerine devam edebilir. Şu kadar ki,
icra mahkemesi bazı işlemlerin geçerli olarak ancak komiserin katılımı
ile yapılmasına veya borçlunun yerine komiserin işletmenin faaliyetini
devam ettirmesine karar verebilir.

Borçlu, icra mahkemesinin izni dışında mühlet kararından itibaren rehin
tesis edemez, kefil olamaz, taşınmaz ve işletmenin devamlı tesisatını
kısmen dahi olsa devredemez ve takyit edemez ve ivazsız tasarruflarda
bulunamaz. Aksi hâlde yapılan işlemler hükümsüzdür.

Borçlu bu hükme yahut komiserin ihtarlarına aykırı davranırsa veya iyi
niyetinden şüpheyi haklı gösterir bir harekette bulunursa icra mahkemesi
komiserin raporu üzerine, mümkün ise borçluyu ve gerektiğinde
alacaklıları dinledikten sonra borçlunun malları üzerindeki tasarruf
yetkisini veya mühleti kaldırabilir.

299, 300 ve 301 inci maddeler hükmü kıyas yoluyla uygulanır.

*Defter tutulması ve rehinli malların kıymetinin takdiri:^(1)^*

**Madde 291- (Değişik: 17/7/2003-4949/73 md.)**

Komiser, tayinini müteakip borçlunun mevcudunun bir defterini yapar ve
malların kıymetlerini takdir eder. Borçlunun başka yerlerde malları
varsa bu muamele o yer icra dairesi marifetiyle yaptırılabilir.

Komiser rehinli malların kıymetinin takdirine ilişkin kararını
alacaklıların incelemesine hazır tutar; kıymet takdiri kararı
alacaklılar toplantısından önce yazılı olarak rehinli alacaklılara ve
borçluya bildirilir.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu fıkrada yer alan "yurt düzeyinde tirajı en yüksek beş gazeteden"
ibaresi, 12/2/2004 tarihli ve 5092 sayılı Kanunun 5 inci maddesiyle
"tirajı ellibinin (50.000) üzerinde olan ve yurt düzeyinde dağıtımı
yapılan gazetelerden" şeklinde değiştirilmiş ve metne işlenmiştir.*

*(2) 289 uncu maddenin başlığı “Mühletin neticeleri:”; 290 uncu maddenin
başlığı “Borçlunun tasarruf yetkisinin uzatılması:” ve 291 inci maddenin
başlığı “Defter tutulması:” iken, 17/7/2003 tarihli ve 4949 sayılı
Kanunun 71, 72 ve 73 üncü maddeleriyle metne işlendiği şekilde
değiştirilmiştir.*

1317

İlgililer, on gün içinde ve masrafları önceden vermek kaydıyla, icra
mahkemesinden rehinli malların kıymetini yeniden takdir etmesini
isteyebilir. Eğer yeni kıymet takdiri bir alacaklı tarafından istenmiş
ve takdir edilen kıymet, kayda değer bir şekilde değişmişse alacaklı
borçludan masraflarının ödenmesini talep edebilir.

*Alacaklıları davet ve alacakların bildirilmesi:^(1)^*

**Madde 292- (Değişik: 17/7/2003-4949/74 md.)**

Alacaklılar, komiser tarafından ilân tarihinden itibaren yirmi gün
içinde alacaklarını bildirmeye mühlet kararının yayımlandığı gazetede
yapılacak ilânla davet olunur. Ayrıca, ilânın birer sureti adresi belli
olan alacaklılara posta ile gönderilir. İlânda, hilafına hareket eden
alacaklıların bilançoda kayıtlı olmadıkça konkordato müzakeresine kabul
edilmeyecekleri ihtarı da yazılır.

Aynı ilânda komiser; yukarıdaki fıkrada yazılı müddet geçtikten sonra
olmak üzere, konkordato teklifini müzakere etmek için alacaklıları
muayyen bir gün ve saatte toplanmaya davet eder ve toplantıdan önceki on
gün içinde belgeleri inceleyebileceklerini bildirir.

*Alacaklılar hakkında borçlunun beyana daveti:*

**Madde 293 – (Değişik: 18/2/1965 - 538/124 md.)**

Komiser, borçluyu iddia olunan alacaklar hakkında beyanda bulunmaya
davet eder. Komiser, alacakların varit olup olmadığı hakkında borçlunun
defterleri ve vesikaları üzerinde gerekli incelemelerde bulunarak
bunların neticesini aşağıdaki madde gereğince vereceği rapora derceder.

*Alacaklıların toplanması:*

**Madde 294 –** Komiser alacaklılar toplanmasına reislik eder ve
borçlunun vaziyeti hakkında bir rapor verir.

Borçlu lazımgelen malümatı vermek üzere toplanmada hazır bulunmağa
mecburdur.

Müzakere neticesinde tutulan konkordato zaptı derhal imza olunur. İmzayı
mütaakıp on gün içinde vukua gelen iltihaklar kabul olunur.

*Müşterek borçlulara karşı haklar:*

**Madde 295 –** Konkordatoya muvafakat etmiyen alacaklı müşterek
borçlulara ve borçlunun kefillerine ve borcu tekeffül edenlere karşı
bütün haklarını muhafaza eder.

Konkordatoya muvafakat etmiş olan alacaklı dahi kendi haklarını
yukardaki kimselere ödeme mukabilinde temlik teklif etmek ve onlara
toplanmanın günü ile yerinden en aşağı on gün evvel haber vermek
şartiyle bu hükümden istifade eder.

Alacaklı müracaat hakkına halel gelmeksizin yukardaki kimselere
konkordato müzakeresine iştirak etmek yetkisini verebilir ve onların
kararını kabul taahhüdünde bulunabilir.

*Konkordatonun mahkemede incelenmesi:^(1)^*

**Madde 296- (Değişik: 17/7/2003-4949/75 md.)**

Toplanmayı takip eden on gün bittikten sonra komiser konkordatoya
ilişkin bütün belgeleri ve bu süre içinde iltihak eden olmuşsa bunları
da dikkate alarak, konkordatonun kabul edilip edilmediğine ve tasdikinin
uygun olup olmadığına dair gerekçeli raporunu ticaret mahkemesine tevdi
eder ve durumu ilgili icra mahkemesine bildirir.

\_\_\_\_\_\_\_\_\_\_\_\_\_\_\_\_\_\_\_\_\_

*(1) 292 nci maddenin başlığı “Alacakların bildirilmesi:” ve 296 ncı
maddenin başlığı “Konkordatonun mahkemede tetkiki:” iken, 17/7/2003
tarihli ve 4949 sayılı Kanunun 74 ve 75 inci maddeleriyle metne
işlendiği şekilde değiştirilmiştir.*

1318

Mahkeme, komiseri dinledikten sonra ve her hâlde mühlet içinde kısa bir
zamanda kararını verir. Karar vermek için tayin olunan duruşma günü,
mühlet kararının yayımlandığı gazetede ilân edilir. İtiraz edenlerin
haklarını müdafaa için duruşmada bulunabilecekleri de ilâna yazılır.

*Konkordatonun kabulü için lazımgelen ekseriyet:*

**Madde 297 – (Değişik birinci fıkra: 17/7/2003-4949/76 md.)**
Konkordato, kaydedilmiş olan alacaklıların yarısını ve alacakların üçte
ikisini aşan bir çoğunluk tarafından imza edilmiş ise kabul edilmiş
sayılır.

İmtiyazlı alacaklılarla borçlunun karısı, kocası ve ana, baba ve evladı
ne alacak ve ne de alacaklı ekseriyetini teşkilde hesaba katılmazlar.

Rehinle temin edilmiş alacaklar komiser tarafından takdir edilen kıymet
neticesinde teminatsız kaldıkları kısım için hesaba katılırlar.

Nizalı veya taliki şarta bağlı veyahut muayyen olmıyan bir vadeye tabi
alacakların hesaba katılıp katılmamasına ve ne nispette katılacağına
icra mahkemesi karar verir. Şu kadar ki bu iddialar hakkında ilerde
mahkemece verilecek hükümler mahfuzdur.

*Konkordatonun tasdiki*

**Madde 298- (Değişik: 17/7/2003-4949/77 md.)**

Yukarıdaki hükümler dairesinde yapılan konkordato teklifinin tasdiki
aşağıdaki şartların tahakkukuna bağlıdır:

1- Teklif edilen meblağın borçlunun kaynakları ile orantılı olması
(Mahkeme borçluya intikâl edebilecek malları da dikkate alabilir.).

2- Malvarlığının terki suretiyle konkordatoda, paraya çevirme hâlinde
elde edilen hasılat veya üçüncü kişi tarafından teklif edilen meblağın,
iflâs yoluyla tasfiye hâlinde elde edilebilecek bedelden fazla
olacağının öngörülmesi.

3- Konkordato işlemlerinin yerine getirilmesini, alacakları kabul
edilmiş olan imtiyazlı alacakların tamamen ödenmesini ve mühlet
sırasında komiserin onayıyla akdedilmiş borçların ifasını sağlamak için,
bu alacaklılardan her biri özel olarak ve açıkça kendi alacağı
bakımından vazgeçmedikçe, yeterli teminatın gösterilmesi.

4- Konkordatonun tasdikinin gerektirdiği yargılama masrafları ve ilâm
harçlarının tasdik kararından önce, borçlu tarafından mahkeme veznesine
depo edilmiş olması.

Hâkim, konkordato teklifini yetersiz bulması hâlinde re'sen veya talep
üzerine gerekli gördüğü düzeltmeyi yapabilir.

*Rehinli taşınır veya taşınmazın paraya çevrilmesinin ertelenmesi:*

**Madde 298/a- (Ek: 17/7/2003-4949/78 md.)**

Konkordatoyu tasdik eden hâkim, borçlunun talebi üzerine, tasdik
kararından itibaren en fazla bir yılı geçmemek ve erteleme süresince
işleyecek olup mevcut rehinle karşılanamayan faizler teminatlandırılmak
kaydıyla, rehinli taşınır veya taşınmazın konkordato talebinden önceki
bir alacak nedeniyle satışını erteleyebilir. Ancak, bu ertelemenin
yapılabilmesi için rehinli alacağın konkordato talebinden önceki yıla
ait faizlerinin ödenmiş olması lazımdır. Borçlu ayrıca taşınmazın veya
ticarî işletme rehni konusu unsurların işletmenin çalışması için
kendisine gerekli olduğunu ve paraya çevirmenin ekonomik varlığını
tehlikeye sokacağını gerçeğe yakın bir şekilde ispat etmelidir.

İlgili rehinli alacaklılar yazılı görüşlerini konkordatonun tasdikine
ilişkin görüşmelerden önce sunmaya davet edilirler; bu alacaklılar
ayrıca tasdik duruşmasına bizzat çağırılırlar.

1319

Borçlu, rehinli taşınır veya taşınmazı rızasıyla devreder, iflâs eder
veya ölürse, paraya çevirmenin ertelenmesi kendiliğinden hükümsüz hâle
gelir.

İlgili alacaklının talebi üzerine ve borçluyu dinledikten sonra,
konkordatoyu tasdik eden hâkim paraya çevirmenin ertelenmesi kararını,
alacaklı şu hâllerden birinin mevcudiyetini gerçeğe yakın bir şekilde
ispat ederse iptal eder:

1- Borçlu paraya çevirmenin ertelenmesini yanlış bilgiler vermek
suretiyle elde etmişse.

2- Serveti ve gelirleri artmış ve borcu ekonomik varlığını tehlikeye
sokmadan ödeyebilecekse.

3- Rehinli taşınır veya taşınmazın paraya çevrilmesi borçlunun ekonomik
varlığını artık tehlikeye sokmayacaksa.

*Kanun yollarına başvurma^(1)^*

**Madde 299- (Değişik: 2/3/2005-5311/18 md.)**

Konkordato hakkında verilen hükme karşı tebliğ tarihinden itibaren on
gün içinde borçlu ve itiraz eden her alacaklı tarafından istinaf yoluna
başvurulabilir. Bölge adliye mahkemesi kararına karşı tebliğ tarihinden
itibaren on gün içinde temyiz yoluna başvurulabilir. İstinaf ve temyiz
incelemeleri, Hukuk Usulü Muhakemeleri Kanunu hükümlerine göre yapılır.

*Tasdikin ilanı:*

**Madde 300 – (Değişik: 18/2/1965 - 538/126 md.)**

**(Değişik: 6/6/1985 - 3222/35 md.)** Hüküm kesinleşince mühlet
kararının yayımlandığı gazetede ilan edilir; icra dairesi ile tapu
dairesine, mahalli ticaret odalarına sanayi odalarına ve borsalara ve
borçlunun sıfatına göre evvelce ihbar edilmiş ise ticaret sicili
memurluğuna ve gemi sicil memurluğuna tebliğ olunur.^(2)^

İlandan itibaren 287 nci maddeye göre verilen mühletin hükümleri biter.

*Konkordatonun reddinden sonra iflas ve ihtiyati haciz:*

**Madde 301 – (Değişik: 18/2/1965 - 538/127 md.)**

**(Değişik birinci fıkra: 17/7/2003-4949/80 md.)** Konkordato tasdik
olunmaz yahut mühlet kaldırılırsa, borçlu iflâsa tâbi kişilerden olmasa
bile, alacaklılardan birinin 300 üncü maddeye göre yapılacak ilândan
itibaren on gün içinde vuku bulacak talebi üzerine borçlunun derhâl
iflâsına karar verilir.

Konkordatonun tasdikını reddeden mahkeme, teminat aramaksızın borçlunun
bütün kabili haciz mallarının ihtiyaten haczine karar verir. Bu karar
masrafı avans olarak yatıran herhangi bir alacaklının talebiyle tatbik
olunur. Yukarıdaki fıkraya göre açılan iflas davası 264 üncü madde
gereğince ihtiyati haczi tamamlıyan merasimdendir.

*İtirazlı alacaklar hakkında dava:*

**Madde 302 – (Değişik: 6/6/1985 - 3222/36 md.)**

Ticaret mahkemesi, konkordatonun tasdiki kararında alacakları itiraza
uğramış olan alacaklılara, dava açmak için, konkordatonun tasdiki
kararının yüze karşı verilmesi halinde tefhim, aksi takdirde tebliğ
tarihinden itibaren başlamak üzere on günlük bir müddet tayin eder.
**(Değişik ikinci cümle: 12/2/2004-5092/6 md.)** Bu müddet içerisinde
dava açmayanların teminattan yararlanma ve konkordatoyu feshettirme
hakları düşer. **(Ek cümle: 17/7/2003-4949/81 md.)** İcra takibi
sonucunda kesinleşmiş alacaklar ile ilâma bağlı alacaklara ilişkin
haklar saklıdır. ^(3)^

\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Temyize müracaat:” iken,2/3/2005 tarihli ve 5311
sayılı Kanunun 18 inci maddesiyle metne işlendiği şekilde
değiştirilmiştir.*

*(2) Bu fıkrada yer alan “ yurt sathında trajı en yüksek beş gazeteden
birinde“ ibaresi, 17/7/2003 tarihli ve 4949 sayılı Kanunun 79 uncu
maddesiyle “Mühlet kararının yayımlandığı gazetede“ olarak değiştirilmiş
ve metne işlenmiştir.*

*(3) Bu fıkrada yer alan yedi ibaresi, 17/7/2003 tarihli ve 4949 sayılı
Kanunun 81 inci maddesiyle “on” olarak değiştirilmiş ve metne
işlenmiştir.*

1320

*Konkordatonun hükümleri:*

**Madde 303– (Değişik: 17/7/2003-4949/82 md.)**

Tasdik edilen konkordato, alacakları mühlet kararından önce veya
komiserin onayı olmaksızın konkordatonun tasdikine kadar doğmuş bütün
alacaklar için mecburidir. Rehinli alacaklıların rehnin kıymetini
karşılayan miktardaki alacakları ile bu Kanunun 206 ncı maddesinin
birinci fıkrasında sayılan Devlet alacakları müstesnadır.

Mühlet içinde komiserin onayıyla akdedilmiş borçlar, malvarlığının terki
suretiyle konkordatoda yahut sonraki bir iflâsta masa borcu sayılır.

Konkordatonun tasdiki kararında alacaklıların hangi ölçüde
alacaklarından vazgeçtiği, borçlunun borçlarını nasıl ödeyeceği ve
gerekirse sağlanacak teminatlar belirtilir. Kararda komiser veya uzman
bir kişi tasdik edilen konkordatonun yerine getirilmesini sağlamak için
gerekli gözetim, yönetim ve tasfiye tedbirlerini almakla
görevlendirilebilir. Bu takdirde görevlendirilen kişi, borçlunun
işletmesinin durumu ve borçlarını konkordato projesi uyarınca ödeme
kabiliyetini muhafaza edip etmediği konusunda iki ayda bir tasdik
kararını veren mahkemeye rapor tevdi eder; alacaklılar bu raporu
inceleyebilirler.

*Konkordatonun neticelenmiyen takipler üzerine tesiri:*

**Madde 304 –** Konkordatonun tasdikı konkordato mühletlerinden evvel
vazolunupta henüz paraya çevrilmemiş olan hacizleri hükümden düşürür.

*Nizalı alacaklılara ait paralar:*

**Madde 305 –** İcra mahkemesi emrederse nizalı alacaklılar hakkında
ayrılan paylar hüküm katileşinceye kadar borçlu tarafından sağlam bir
bankaya ve bulunmıyan yerde icra veznesine yatırılır.

*Konkordato haricinde yapılan vaitler:*

**Madde 306 –** Borçlu tarafından konkordato şartlarından fazla olarak
alacaklılardan birine yapılan her vait hükme hacet kalmaksızın batıldır.

*Konkordatonun alacaklılardan birinin müracatiyle onun hakkında feshi:*

**Madde 307 –** Kendisine karşı konkordato şartları ifa edilmiyen her
alacaklı konkordato mucibince iktisap etmiş olduğu yeni hakları muhafaza
etmekle beraber konkordatoyu tasdik eden mahkemeye müracaatla kendisi
hakkında konkordatoyu feshettirebilir.

**(Değişik ikinci fıkra: 2/3/2005 - 5311/19 md.)** Fesih talebi üzerine
verilecek hükmün tebliğinden itibaren on gün içinde istinaf yoluna
başvurulabilir. Bölge adliye mahkemesi kararına karşı tebliğ tarihinden
itibaren on gün içinde temyiz yoluna başvurulabilir.

*Konkordatonun tamamen feshi:*

**Madde 308 –** Her alacaklı suiniyetle muallel bulunan bir
konkordatonun feshini tasdik kararını vermiş olan mahkemeden
istiyebilir.

299, 300 ve 301 inci maddelerin hükümleri bu halde de caridir.

II\. İFLÂSTAN SONRA KONKORDATO^(1)^

*Şartları ve hükümleri:^(1)^*

**Madde 309 –** İflasına hükmedilmiş olan bir borçlu konkordato teklifi
ederse iflas idaresi mütalaasiyle beraber ikinci alacaklılar
toplanmasında veya daha sonra müzakere edilmek üzere alacaklılara bu
teklifi bildirir.

\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu maddenin başlığı "İflâstan sonra konkordato" iken, 17/7/2003
tarihli ve 4949 sayılı Kanunun 83 üncü maddesiyle, "Şartları ve
hükümleri" şeklinde değiştirilmiş, üst başlık olarak "II. İFLÂSTAN SONRA
KONKORDATO" ibaresi eklenmiş ve metne işlenmiştir.*

1321

294 den 299 uncu ve 302 den 308 inciye kadar olan maddeler burada da
tatbik olunur. Komisere ait vazifeler iflas idaresi tarafından yapılır.

**(Değişik üçüncü fıkra : 17/7/2003-4949/83 md.)** Paraya çevirme
ticaret mahkemesi tasdik hakkında bir karar verinceye kadar ertelenir.

**(Değişik: 6/6/1985 - 3222/37 md.)** Konkordato üzerine verilen karar
iflas idaresine bildirilir.

Konkordatonun tasdikı halinde idare iflasa hükmeden mahkemeden iflasın
kaldırılmasını ister.

III\. MALVARLIĞININ TERKİ SURETİYLE KONKORDATO^(1)^

*Genel olarak: *

**Madde 309/a- (Ek: 17/7/2003-4949/84 md.)**

Malvarlığının terki suretiyle konkordato ile alacaklılara, borçlunun
malvarlığı üzerinde tasarruf etmek veya bu malların tamamını ya da bir
kısmını üçüncü kişiye devretmek yetkisi verilir.

Alacaklılar haklarını konkordato tasfiye memurları ve alacaklılar kurulu
aracılığıyla kullanırlar. Konkordato tasfiye memurları ve alacaklılar
kurulu konkordato talebi hakkında karar veren alacaklılar tarafından
seçilir. Konkordato tasfiye memuru icra mahkemesinin seçime ilişkin
kararı onaylamasından sonra göreve başlar. Konkordato komiseri de
tasfiye memuru olabilir.

*Zorunlu içeriği:*

**Madde 309/b**- **(Ek: 17/7/2003-4949/84 md.)**

Malvarlığının terki suretiyle konkordato aşağıdaki hususları içerir:

1- Alacaklıların malların tasfiyesi ya da üçüncü kişiye devri suretiyle
karşılanamayan alacaklarından feragat edip etmedikleri, feragat
etmiyorlarsa borçlunun sorumluluğunun ne olduğu.

2- Konkordato tasfiye memurları ile alacaklılar kurulu üyelerinin
belirlenmesi ve bunların yetkileri.

3- Kanun tarafından belirlenmemişse, malların tasfiye usulü ve eğer
mallar üçüncü kişiye devredilecekse, bu devrin şekli ve
teminatlandırılması.

4- Alacaklılara yönelik ilânların Türkiye Ticaret Sicili Gazetesi
yanında tasdik tarihinde tirajı ellibinin (50.000) üzerinde olan ve yurt
düzeyinde dağıtımı yapılan gazetelerden biriyle yapılacağı.^(2)^

Konkordato kapsamı dışında kalan mallar varsa bunlar açıkça belirtilir.

*Tasdikin sonuçları:*

**Madde 309/c- (Ek: 17/7/2003-4949/84 md.)**

Malvarlığının terki suretiyle konkordatonun tasdikine ilişkin kararın
kesinleşmesinden itibaren, borçlu malları üzerinde tasarruf edemez ve bu
mallar hakkında tasarruf yetkisine sahip kişilerin imza yetkisi sona
erer.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu üst başlık altında 17/7/2003 tarihli ve 4949 sayılı Kanunun 83
üncü maddesiyle eklenen 309/a ila 309/l maddelerinin uygulanmasına
ilişkin usul ve esaslar 104 üncü madde gereğince Adalet Bakanlınca
çıkarılacak Yönetmelikte gösterilir.*

*(2) Bu bentte yer alan "yurt düzeyinde yayınlanan tirajı en yüksek beş
gazeteden" ibaresi, 12/2/2004 tarihli ve 5092 sayılı Kanunun 7 nci
maddesiyle "tirajı ellibinin (50.000) üzerinde olan ve yurt düzeyinde
dağıtımı yapılan gazetelerden" şeklinde değiştirilmiş ve metne
işlenmiştir.*

1322

Borçlu ticaret siciline kayıtlı ise ticaret unvanına "konkordato
tasfiyesi hâlinde" sözcükleri eklenir. Konkordato masası, konkordato
kapsamına girmeyen borçlardan dolayı bu unvan altında takip edilir.

Konkordato tasfiye memurları konkordato masasının muhafazası ve paraya
çevrilmesi veya lüzumu hâlinde malların devri için gerekli bütün
işlemleri yerine getirir.

Konkordato tasfiye memurları mahkemelerde konkordato masasını temsil
eder. 228 inci madde kıyas yoluyla uygulanır.

*Konkordato tasfiye memurlarının hukukî durumu:*

**Madde 309/ç- (Ek: 17/7/2003-4949/84 md.)**

Konkordato tasfiye memurları alacaklılar kurulunun nezaret ve denetimine
tâbidir. Konkordato tasfiye memurlarının malvarlığının paraya
çevrilmesine ilişkin kararlarına karşı öğrenilmesinden itibaren yedi gün
içinde alacaklılar kurulu nezdinde itiraz edilebilir ve bu kurulun
kararlarına karşı da şikâyet yoluna başvurulabilir.

8, 9, 10, 11, 21 ve 359 uncu maddeler konkordato tasfiye memurlarının
işlemlerinde de kıyas yoluyla uygulanır.

*Paylaştırmaya katılacak alacaklıların belirlenmesi:*

**Madde 309/d- (Ek: 17/7/2003-4949/84 md.)**

Tasfiyeden elde edilen hasılatın paylaşımına katılacak olan alacaklıları
ve sıralarını belirlemek üzere konkordato tasfiye memurları,
alacaklılara yeni bir davet yapmaya gerek kalmaksızın, sadece ticarî
defterlere ve yapılan alacak kayıtlarına dayanarak bir sıra cetveli
hazırlar ve bu sıra cetvelini alacaklıların incelemesine hazır tutar.

230 ilâ 236 ncı maddeler kıyas yoluyla uygulanır.

*Paraya çevirme:*

**Madde 309/e- (Ek: 17/7/2003-4949/84 md.)**

Konkordato masasını oluşturan malvarlığı ayrı ayrı veya bir bütün
hâlinde paraya çevrilir. Paraya çevirme, eğer bir alacak söz konusu ise
bu alacağın tahsili veya talep hakkının satılması, diğer mallar için
pazarlık veya açık artırma yoluyla gerçekleştirilir.

Paraya çevirmenin usulü ve zamanı konkordato tasfiye memurlarının
teklifi üzerine alacaklılar kurulunca kararlaştırılır.

*Rehinli taşınmazlar: *

**Madde 309/f- (Ek: 17/7/2003-4949/84 md.)**

Malların üçüncü kişiye devredildiği hâller dışında, rehinli
taşınmazların konkordato tasfiye memurları tarafından pazarlık suretiyle
satışı ancak, rehinli taşınmazın satış bedelinden alacağını tahsil
edemeyen rehinli alacaklıların muvafakatıyla mümkündür. Aksi takdirde,
söz konusu taşınmazlar ancak açık artırma yoluyla paraya çevrilebilir.
Taşınmaz üzerindeki irtifaklar, taşınmaz yükleri, ipotekler ve şerh
edilmiş kişisel hakların varlığı ve sırası, sıra cetveline göre
belirlenir.

*Taşınır rehinleri:*

**Madde 309/g- (Ek: 17/7/2003-4949/84 md.)**

Alacağı taşınır rehniyle temin edilmiş olan alacaklılar rehinli
taşınırları konkordato tasfiye memurlarına tevdi etmek zorunda
değildirler. Konkordatoda başka bir süre öngörülmedikçe, rehinli
alacaklılar rehinli taşınırı uygun gördükleri zamanda, rehnin paraya
çevrilmesi yoluyla veya rehin sözleşmesinde yetki verilmişse pazarlık
yoluyla ya da borsada satmak suretiyle paraya çevirebilirler.

1323

Ancak, rehnin paraya çevrilmesi konkordato masasının yararına ise,
konkordato tasfiye memurları rehinli alacaklıya rehinli malı altı ay
içinde paraya çevirmesi için yetki verebilir. Konkordato tasfiye
memurları rehinli alacaklıya, aynı zamanda 336/a maddesinde öngörülen
cezayı da hatırlatarak, bu süre içinde paraya çevirme işlemini
gerçekleştirmediği takdirde rehinli malı kendilerine teslim etmesini,
haklı bir sebep olmaksızın teslim etmezse rüçhan hakkından mahrum
kalacağını ihtar eder.

*Tahsili güç ve ihtilaflı hakların alacaklılara devri:*

**Madde 309/ğ- (Ek: 17/7/2003-4949/84 md.)**

Alacaklılar kurulu, konkordato tasfiye memurlarının teklifi üzerine
ihtilaflı veya tahsili güç bir alacaktan, özellikle bir iptal
davasından, borçlunun organlarına veya çalışanlarına karşı sorumluluk
davasından vazgeçerse, alacaklıları yazıyla veya ilân yoluyla haberdar
eder ve 245 inci maddeye uygun olarak bu iddiaların takibi hakkını
devretmeyi teklif eder.

*Paraların paylaştırılması:*

**Madde 309/h- (Ek: 17/7/2003-4949/84 md.)**

Konkordato tasfiye memurları, geçici de olsa her dağıtımdan önce, bir
pay cetveli düzenler ve payının miktarını her alacaklıya bildirir;
konkordato tasfiye memurları pay cetvelini on gün süreyle iflâs
dairesinde alacaklıların incelemesine hazır tutar. Pay cetveline karşı
şikâyet yoluna başvurulabilir.

Konkordato tasfiye memurları, pay cetveli ile birlikte masrafları da
içeren son hesabı iflâs dairesine tevdi ederler.

*Rehin açığı:*

**Madde 309/ı- (Ek: 17/7/2003-4949/84 md.)**

Geçici pay cetvelinin tevdii sırasında rehni paraya çevrilmiş bulunan
rehinli alacaklılar, alacaklarının açık kalan kısmı için geçici dağıtıma
katılırlar. Açık kalan kısım konkordato tasfiye memurları tarafından
belirlenir ve bu karara karşı şikâyet yoluna gidilebilir.

Geçici pay cetvelinin tevdii sırasında rehin paraya çevrilmemişse,
rehinli alacaklı komiser tarafından açık kalacağı öngörülmüş olan miktar
için dağıtıma katılır. Rehnin paraya çevrilmesinden elde edilen bedelin
öngörülen miktarın altında kaldığını ispatlayan rehinli alacaklı, buna
tekabül eden ödemelere hak kazanır.

Rehnin paraya çevrilmesinden elde edilen bedel ile o zamana kadar
yapılan geçici ödemeler toplamı alacak tutarını aşarsa, rehinli alacaklı
fazlayı iade etmek zorundadır.

*Tevdi:*

**Madde 309/i- (Ek: 17/7/2003-4949/84 md.)**

Konkordato tasfiye memurları tarafından belirlenen sürede hak sahipleri
tarafından tahsil edilmeyen paylar 9 uncu madde hükümlerine göre bankaya
yatırılır.

Beş yıl içinde hak sahipleri tarafından tahsil edilmeyen paylar iflâs
dairesi tarafından dağıtılır; 255 inci madde kıyas yoluyla uygulanır.

*Faaliyet raporu:*

**Madde 309/j- (Ek: 17/7/2003-4949/84 md.)**

Tasfiye sona erince konkordato tasfiye memurları bir nihaî rapor
düzenler. Bu nihaî rapor alacaklılar kurulunun onayına sunulur. Kurul
onayladığı nihaî raporu tasdik makamı olan ticaret mahkemesine gönderir
ve tasdik makamı da alacaklıların incelemesine hazır tutar.

1324

Tasfiyenin bir yıldan uzun sürmesi hâlinde konkordato tasfiye memurları,
her yıl en geç Aralık ayı sonuna kadar, tasfiye edilen malvarlığının ve
henüz paraya çevrilmemiş malların durumunu belirten bir cetvel ve
faaliyetleri hakkında bir rapor düzenleyip alacaklılar kuruluna tevdi
eder. Bu cetvel ve rapor, takip eden yılın Şubat ayı sonuna kadar
alacaklıların incelemesine hazır bulundurulmak üzere alacaklılar kurulu
aracılığıyla tasdik makamına sunulur.

*Hukukî işlemlerin iptali:*

**Madde 309/k- (Ek: 17/7/2003-4949/84 md.)**

Borçlu tarafından konkordatonun tasdikinden önce yapılmış hukukî
işlemler 277 ilâ 284 üncü maddelere göre iptale tâbidir.

Konkordato mühletinin verilmesi veya mühletten önce bu Kanuna göre vuku
bulan iflâsın ertelenmesi tarihleri, iptal davası açma sürelerinin
hesaplanmasında haczin veya iflâsın açılmasının yerini tutar.

Konkordato masasına yöneltilen taleplerin tasarrufun iptali yoluyla
kısmen veya tamamen reddini sağlamak mümkün ise konkordato tasfiye
memurları, def'î yoluyla iptal talebinde bulunmaya yetkili ve
yükümlüdürler.

*Uygulanacak ortak hükümler:*

**Madde 309/l- (Ek: 17/7/2003-4949/84 md.)**

Niteliğine aykırı düşmedikçe 285 ilâ 308 inci maddeler malvarlığının
terki suretiyle konkordatoda da uygulanır.

IV\. SERMAYE ŞİRKETLERİ VE KOOPERATİFLERİN UZLAŞMA YOLUYLA YENİDEN
YAPILANDIRILMASI^(1)^

*Uzlaşma yoluyla yeniden yapılandırma:*

**Madde 309/m-** **(Ek: 12/2/2004-5092/8 md.)**

Muaccel para borçlarını ödeyemeyecek durumda olan veya mevcut ve
alacakları borçlarını karşılamaya yetmeyen ya da bu hallerden birine
düşme tehlikesiyle karşı karşıya kalması kuvvetle muhtemel olan bir
sermaye şirketi veya kooperatif, önceden müzakere edilmiş ve projeden
etkilenen alacaklılar tarafından gerekli çoğunluk sağlanarak kabul
edilmiş olan yeniden yapılandırma projesi ile birlikte, muamele
merkezinin bulunduğu yer asliye ticaret mahkemesine, uzlaşma yoluyla
yeniden yapılandırma için başvurabilir.

309/m ilâ 309/ü maddelerinde geçen "projeden etkilenen alacaklılar"
terimi, yeniden yapılandırma projesi ile alacakları, hakları veya
menfaatleri yeniden yapılandırılacak alacaklıları ifade eder.

"Gerekli çoğunluk" terimi, projeden etkilenip oylamaya katılan
alacaklıların sayı itibarıyla en az yarısını aşan ve oy kullanan
alacaklıların alacaklarının en az üçte ikisini oluşturan ve projenin
kabulü için gerekli olan çoğunluğu ifade eder. Projenin birden fazla
alacaklı sınıfı içermesi hâlinde, her alacaklı sınıfının kendi içinde
projeyi gerekli çoğunluk ile kabul etmiş olması gerekir.

*Yeniden yapılandırma projesi:*

**Madde 309/n-** **(Ek: 12/2/2004-5092/8 md.)**

Asliye ticaret mahkemesine sunulacak yeniden yapılandırma projesi,
aşağıdaki hususları içerir :

1- Projeden etkilenen alacaklıların tâbi olacağı koşullar ve benzer
alacaklara sahip olan alacaklılar arasında eşitliğin ne şekilde
sağlanacağı.

2- Projenin, borçlunun taraf olduğu sözleşmelere etkisi.

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu üst başlık, 12/2/2004 tarihli ve 5092 sayılı Kanunun 8 inci
maddesiyle eklenmiş ve metne işlenmiştir.*

1324-1

3- Projenin, borçlunun malvarlığı üzerindeki tasarruf yetkisine etkisi.

4- Borçların yeniden yapılandırılması için gerekli görülüyorsa,
borçlunun kredi gibi finansman kaynaklarına başvurup başvurmayacağı.

5- Borçlunun işletmesinin kısmen ya da tamamen devri, diğer bir şirket
veya şirketlerle birleşmesi, sermaye yapısının veya ana sözleşmesinin
değiştirilmesi, borçlu işletmenin yönetiminde yer alacak kişilerin
belirlenmesi, borçların vadelerinin uzatılması, faiz oranlarının
değiştirilmesi, menkul kıymet ihracı gibi projenin uygulanabilirliğini
sağlayabilecek yöntemler.

6- Tasdik kararından sonra projenin uygulanmasının kim tarafından ve
nasıl denetleneceği.

7- Projeyi reddeden alacaklının alacağının, bu alacaklı projede kendi
sınıfı için öngörülen haktan daha azını açıkça kabul etmediği sürece,
nitelik itibarıyla benzerlik gösteren alacaklarla eşit muameleye tâbi
olacağı.

Hukukî nitelikleri büyük ölçüde birbirine benzer olan alacakların aynı
sınıfta yer almaları şartıyla, proje, alacaklıları birden fazla sınıf
içerisinde gruplandırabilir.

*Başvuruya eklenecek belgeler:*

**Madde 309/o-** **(Ek: 12/2/2004-5092/8 md.)**

Başvuruya eklenecek belgeler şunlardır:

1- Yeniden yapılandırma projesi.

2- Borçlunun malî durumunu gösterir belgeler, ayrıntılı bilanço,
defterlerinin vaziyetini bildiren bir cetvel, gelir tablosu ve borçlunun
malî durumunu açıklayıcı diğer bilgi ve belgeler.

3- Projenin, borçluyu yeniden ödeme kabiliyetine kavuşturarak muaccel
borçlarını ödeme plânına göre ödeyebilecek ve nakit akışını
gerçekleştirecek duruma getireceğini gösteren belgeler.

4- Projeden etkilenen ve etkilenmeyen alacaklılar ile bunların
alacaklarının listesi.

5- Başvuru öncesi müzakere sürecini tanımlayan ve projeden etkilenen
alacaklıların proje hakkında karar vermelerine olanak sağlayan yeterli
bilgilendirmenin iadeli taahhütlü mektup ya da noter ihbarnamesi gibi
uygun araçlarla yerine getirildiğini gösteren delilleri de içeren
açıklamalar.

6- Projeden etkilenip de onay veren alacaklıların, bu beyanlarını
içeren, imzası ve tarihi noterlikçe onaylı tutanaklar.

7- Projeye göre alacaklıların eline geçecek miktar ile borçlunun iflâsı
hâlinde alacaklıların eline geçebilecek muhtemel miktarı karşılaştırmalı
olarak gösteren belge.

8- Sayı ve meblağ itibarıyla çoğunluk koşulunun gerçekleştiğini gösteren
cetvel.

9- Borçlunun ödeme kabiliyetine kavuşabileceğini ve projede yer alan
koşullara uymasının mümkün olduğunu gösteren ve gerekli nitelikleri haiz
bir bağımsız denetim kuruluşu tarafından hazırlanmış bulunan finansal
analiz raporları ile dayanakları.

*Başvuru üzerine ve ara dönemde mahkemece yapılacak işlem ve alınacak
tedbirler:*

**Madde 309/ö- 4(Ek: 12/2/2004-5092/8 md.)**

Mahkeme, başvurudan itibaren otuz gün içinde gerçekleşecek olan
duruşmanın gününü belirler; başvuruyu, 288 inci maddede öngörülen usule
göre ilânen duyurur ve projeden etkilenip adresi bilinen tüm
alacaklılara tebliğ eder. Yapılacak olan ilân ve tebligatta, başvurunun
kapsam ve sonuçları, başvuru dosyasının hangi tarihten itibaren nerede
görülebileceği ve itirazların da ileri sürülebileceği duruşmanın günü ve
saati gösterilir.

Mahkeme, ayrıca, borçlunun veya alacaklılardan birinin talebi üzerine,
başvuru hakkında verilecek nihai kararın verilmesine kadar geçecek olan
dönem için borçlunun malvarlığını korumaya yönelik ve borçlunun
faaliyetleri bakımından gerekli gördüğü tedbirleri derhal alır. Bu
durumda mahkeme, tespit edilen duruşma gününü beklemeksizin ayrıca bir
duruşma günü tayin edebilir, alacaklılar ve borçlu tarafından seçilmiş,
atanmasından projenin tasdikine veya reddine

1324-2

ilişkin kararın verilmesine kadar borçlunun faaliyetlerinin sevk ve
idaresini bizzat üstlenecek ya da bu faaliyetleri denetleyecek olan ve
lazım gelen bilgi ve tecrübeye sahip ve gerekli nitelikleri haiz bir
veya birkaç ara dönem denetçisi tayin edebilir. Alacaklılar ve borçlunun
ara dönem denetçisi seçmedikleri ya da herhangi bir denetçi üzerinde
anlaşmaya varamadıkları, ancak şartların ara dönem denetçisi atanmasını
gerekli kıldığı hallerde mahkeme, niteliği ve yetkileri yönetmelikle
belirlenecek olan bir veya birkaç ara dönem denetçisini re'sen
atayabilir.

Mahkeme, projeden etkilenen alacaklıların borçluya karşı başlattıkları
takiplerin ve bu takiplerle ilgili olan davaların, 6183 sayılı Amme
Alacaklarının Tahsil Usulü Hakkında Kanuna göre yapılan takipleri ve
davaları da kapsayacak şekilde durdurulmasına, yeni icra takibi
yapılmasının etkilenen alacaklılar için yasaklanmasına, ihtiyati tedbir
ve ihtiyati haciz kararlarının uygulanmamasına ara dönem için karar
verebilir. Bu durumda, bir takip muamelesiyle kesilebilen zamanaşımı ve
hak düşüren süreler işlemez.

Ara dönemde borçlu, işletmenin devamı için zorunluysa veya malvarlığının
kıymetinin korunması ya da artırılması için gerekli görülmesi hâlinde,
kredi gibi finansman araçlarına başvurabilir. Bir finansman kaynağının
kullanılabilmesi için teminat verilmesi gerekiyorsa, bu teminat
öncelikle borçlunun daha önce üzerinde rehin tesis edilmemiş taşınır
veya taşınmaz malları üzerinde sağlanır.

Finansman kaynağı terimi, borçluya hammadde gibi işletmenin faaliyet
gösterebilmesi için gerekli mal ve hizmetleri sağlayanları da kapsar.

*Başvurunun mahkemece incelenmesi ve kanun yolları:*

**Madde 309/p- (Ek: 12/2/2004-5092/8 md.)**

Tasdik duruşmasında mahkeme, ara dönem denetçisini, borçlu işletmenin
yetkililerini ve duruşmada hazır bulunan alacaklıları dinler. Mahkeme,
borçlunun yeniden yapılandırmaya iyiniyetle başvurduğunu, 309/m ilâ
309/o maddelerindeki şartların yerine geldiğini ve projeyi reddetmiş
olan her alacaklının projeyle eline geçecek miktarın en az iflâs
tasfiyesi sonunda eline geçecek miktara eşit olduğunu tespit ettiği
takdirde, en geç otuz gün içinde başvurunun tasdikine, aksi halde
reddine karar verir.

Mahkeme, tasdik kararı ile birlikte, borçlu ile alacaklıların bu
konudaki görüşlerini de dikkate alarak, yetkileri sadece projenin yerine
getirilmesine ilişkin esasları denetleyip alacaklılara durumu düzenli
olarak rapor etmekten ibaret olan bir veya birkaç proje denetçisi tayin
edebilir. Borçlu ve alacaklılar, denetçi seçmedikleri ya da herhangi bir
denetçi üzerinde anlaşmaya varamadıkları takdirde, mahkeme, nitelikleri
ve görev alanı yönetmelikle belirlenecek olan bir denetçiyi re'sen
atayabilir.

Tasdik veya ret kararının tebliğinden itibaren on gün içinde borçlu ve
tasdik duruşması sırasında itirazda bulunmuş olan alacaklılar kararı
temyiz edebilirler. Bu konudaki temyiz incelemesi ivedilikle yapılır ve
verilecek karara karşı, karar düzeltme yoluna başvurulamaz.

Tarafların itirazı ve temyiz maktu harca tâbidir.

*Kararın sonuçları:*

**Madde 309/r-** **(Ek: 12/2/2004-5092/8 md.)**

Yeniden yapılandırma projesi, tüm hüküm ve sonuçlarını, başvurunun
tasdikine ilişkin kararın verildiği andan itibaren doğurmaya başlar.
Projenin koşulları, projeden etkilenen alacaklılarla yapılmış olan tüm
sözleşme hükümlerinden önce gelir.

Kararın temyiz incelemesi sonunda Yargıtayca bozulması üzerine, projenin
tasdik kararının icrası kendiliğinden durur. Bozma kararına kadar
yapılan işlemler geçerliliğini muhafaza eder.

1324-3

Projeden etkilenip etkilenmediğine bakılmaksızın, borçlunun taraf olduğu
sözleşmelerde projenin tadiline veya feshine yol açabilecek veyahut
borçlunun yeniden yapılandırma yoluna başvurmasının temerrüt hali
oluşturacağına ya da akde aykırılık teşkil edeceğine ilişkin hükümler
bulunması hâlinde, bu hükümler borçlunun yeniden yapılandırma yoluna
başvurması durumunda uygulanmaz.

Başvurunun tasdiki talebinin reddine ilişkin mahkeme kararının verilmesi
hâlinde, mahkemece verilmiş tedbirler kalkar, durmuş olan dava ve
takiplere devam edilir.

*Uzlaşma yoluyla yeniden yapılandırmanın feshi:*

**Madde 309/s-** **(Ek: 12/2/2004-5092/8 md.)**

Sermaye şirketleri ve kooperatiflerin uzlaşma yoluyla yeniden
yapılandırılmasında, 307 nci madde ile 308 inci maddenin birinci fıkrası
kıyasen uygulanır. Yeniden yapılandırmanın tamamen feshine karar verilir
ve bu karar kesinleşirse, durum mahkemece 288 inci maddede öngörülen
usule göre ilânen duyurulur. İlândan itibaren on gün içinde, projeden
etkilenen alacaklılar tasdik kararını vermiş olan mahkemeden borçlunun
derhal iflâsına karar verilmesini isteyebilirler.

*Uzlaşma yoluyla yeniden yapılandırma projesinin tadili :*

**Madde 309/ş-** **(Ek: 12/2/2004-5092/8 md.)**

Projenin bir kısmının ihlâli hâlinde, bu ihlâl sadece bazı alacaklıları
etkiliyorsa, hakları ihlâl edilen bu alacaklıların borçlu ile projenin
tadili konusunda anlaşmaya varmaları durumunda, tadil edilmiş proje
mahkemenin tasdikine sunulur. Projenin devamı için bu tadilatın
yapılması zorunlu ise ve tadil edilmiş proje hakları ihlâl edilmiş olan
alacaklıları projeden etkilenen diğer alacaklılardan daha uygun bir
duruma getirmiyorsa, mahkeme tadil edilmiş projeyi tasdik eder. Yeniden
yapılandırma projesinin tasdikine ilişkin usul projenin tadili hakkında
da uygulanır.

*Uzlaşma yoluyla yeniden yapılandırma projesinin ihlâli ve muhtelif
hükümler:*

**Madde 309/t-** **(Ek: 12/2/2004-5092/8 md.)**

Borçlunun projeden doğan yükümlülüklerini tamamen veya kısmen zamanında
yerine getirmemesi hâlinde durum proje denetçisi, borçlu veya projeden
etkilenen alacaklılar tarafından projeyi tasdik etmiş olan mahkemeye
bildirilir. Aynı hak, projenin tasdikinden önce borçluya teminat
mukabili veya teminatsız olarak kredi gibi finansman kaynağı yaratıp
bundan kaynaklanan alacağını kısmen veya tamamen elde edemeyen alacaklı
için de söz konusudur. Bu bildirim üzerine mahkeme, borçlunun
malvarlığının korunabilmesi için, borçlunun malvarlığı üzerindeki
tasarruflarını önleyici tedbirler de dahil olmak üzere, gerekli muhafaza
tedbirlerini alır ve bir duruşma günü tayin ederek 288 inci maddede
öngörülen usule göre ilânen duyurur. Mahkeme, projeden etkilenen veya
etkilenmeyen alacaklıların vakî itirazlarını inceledikten sonra,
borçlunun yükümlülüklerini kısmen veya tamamen yerine getirmediğini,
projenin uygulanmayıp tadilinin de söz konusu olmadığını veya finansman
alacaklısının alacağını tamamen ya da kısmen elde edemediğini tespit
edince derhal borçlunun iflâsına hükmeder.

Sermaye şirketleri ve kooperatiflerin uzlaşma yoluyla yeniden
yapılandırılmasına, bankalar ve sigorta şirketleri borçlu sıfatı ile
başvuramazlar.

Ara dönem denetçisi ve proje denetçisi hakkında 334/a madde hükümleri
uygulanır.

*Harç, vergi istisnaları ve teşvik belgeleri:*

**Madde 309/u-** **(Ek: 12/2/2004-5092/8 md.)**

Tasdik edilen proje kapsamındaki;

1- Yapılacak işlemler ve düzenlenecek kâğıtlar, 488 sayılı Damga Vergisi
Kanununa göre ödenecek damga vergisi ve 492 sayılı Harçlar Kanununa göre
ödenecek harçlardan,

1324-4

2- Alacaklılar tarafından her ne nam altında olursa olsun tahsil
edilecek tutarlar, 6802 sayılı Gider Vergileri Kanunu gereği ödenecek
banka ve sigorta muameleleri vergisinden,

3- Borçluya kullandırılan ve kullandırılacak krediler, Kaynak Kullanımı
Destekleme Fonundan,

4- Diğer benzeri işlemler, kâğıtlar ve krediler vergi, resim, harç ve
fon yükümlülüklerinden (4306 sayılı Kanun uyarınca ödenmesi gereken
Eğitime Katkı Payı hariç),

İstisna edilmiştir.

İstisna, alacaklıların tasdik edilen proje kapsamında edindikleri
varlıkları elden çıkardıkları hallerde de uygulanır.

Tasdik edilen proje hükümleri uyarınca tahsilinden vazgeçilen alacak
tutarları 213 sayılı Vergi Usul Kanunu hükümlerine göre alacaklı için
değersiz alacak, borçlu için ise vazgeçilen alacak olarak dikkate
alınır.

Tasdik edilen proje hükümleri uyarınca uygulamaya konulan işlemlerin
gerçekleşmemesi hâlinde dahi, bu madde uyarınca uygulanmış istisnalar
geri alınmaz.

Uzlaşma yoluyla yeniden yapılandırma projesine göre borçları yeni bir
itfa plânına bağlanan borçlular tarafından alınmış olan teşvik
belgelerinin süreleri ile ihracat taahhüt süreleri, projeler ile
belirlenen süreler kadar uzatılmış sayılır.

Sermaye şirketleri ve kooperatiflerin uzlaşma yoluyla yeniden
yapılandırılmasının uygulanması sırasında aranacak noter onaylı
belgelere ilişkin noter harcı maktu olarak alınır.

*Yönetmelik:*

**Madde 309/ü-** **(Ek: 12/2/2004-5092/8 md.)**

Bu Kanunun yayımı tarihinden itibaren iki ay içinde Adalet Bakanlığınca
sermaye şirketleri ve kooperatiflerin uzlaşma yoluyla yeniden
yapılandırılmasının uygulanmasına ilişkin yönetmelik yürürlüğe konulur.

ON ÜÇÜNCÜ BAP

*Taksiratlı ve hileli iflas*

I - TAKSİRATLI İFLAS

*Taksiratlı iflas halleri:*

**Madde 310 –** Aşağıdaki hallerden biri kendisinde bulunan müflis
taksiratlı sayılır ve Türk Ceza Kanununa göre cezalandırılır:

1 – Ziyanları için makul sebepler gösteremezse;

2 – Evinin masrafları hadden fazla ise;

3 – Kumar yahut mücerret baht oyunlarında ve borsa muamelelerinde
külliyetli para sarfetmişse;

4 – Borcunun, mevcudu ile alacağından çok olduğunu bildiği halde bu
vaziyetinden haberleri olmıyan kimselerden ehemmiyetli miktarda veresiye
mal satın yahut borç para almış ise;

5 – **(Değişik: 29/6/1956-6763/42 md.)** Ticaret Kanununun 66 ncı
maddesinin birinci fıkrasının 1 ila 3 üncü bentlerinde sayılan
defterleri hiç veya kanunun emrettiği şekilde tutmamış ise;

6 – Mevcudu ile alacağından çok fazla mebaliğ için senetler imza etmiş
ise;

7 – **(Değişik: 18/2/1965 - 538/128 md.)** İflas takibi sırasında
mahkeme, iflas idaresi veya iflas dairesi tarafından çağrıldığı halde
makbul bir mazeret olmaksızın gelmemiş ise;

8 – İşlerini terkederek kaçmış ise;

9 – Evvelki bir konkordato şartlarını ifa etmeden yeniden iflasına
hükmolunmuş ise;

10 – 178 inci maddenin son fıkrası hükmüne riayet etmeyipte bir sene
içinde iflası vuku bulmuşsa.

1325

II - HİLELİ İFLAS

*Hileli iflas halleri:*

**Madde 311 – (Değişik: 18/2/1965-538/129 md.)**

İflasından evvel veya sonra alacaklılarını zarara sokmak kasdiyle ve
hususiyle aşağıdaki suretlerle hileli muamelelerde bulunan kimse hileli
müflis sayılır ve Türk Ceza Kanununa göre cezalandırılır:

1\. Alacaklıların müşterek rehini makamında olan mallarını tamamen veya
kısmen kaçırır, gizler veya tahrip ederse;

2\. Alacaklıların zararına olarak hakikata aykırı makbuzlar verir veya
yazı ile borç ikrar ederse;

3\. Muvazaalı satışlar, muameleler yahut bağışlamalar yaparsa;

4\. Evlenme mukavelesinde hakikaten getirilmemiş bir çeyizi getirilmiş
gibi tanır ve karı da bu mukaveleyi kocasının alacaklılarına karşı
istimale kalkışırsa;

5\. Hakikata aykırı borç ikrar etmek yahut muvazaalı muameleler ve
mukaveleler yapmak suretiyle alacaklılarını zarara sokarsa;

6\. Borcu mevcudu ile alacağından ziyade olduğunu bildiği halde
ehemmiyetli kıymeti haiz ticari mallarını yahut fabrikasının
mahsullerini hem satış gününün piyasasından, hem de malolduğu veya
satınalındığı kıymetten pek aşağı bir fiyatla satmak suretiyle mevcudunu
israf ederse;

7\. Konkordato mukavelesi haricinde alacaklıya hususi menfaatler temin
ederse;

8\. Hakikate aykırı muhasebe ve sahte bilançolarla aktifini hakikatte
olduğundan fazla veya noksan gösterirse.

**(Değişik: 6/6/1985-3222/38 md.)** Bir numaralı bentte yazılı malların
kıymetine göre Türk Ceza Kanununun 522 nci maddesi tatbik olunur.

Bir numaralı bentte yazılı suçları yapanlar müflisin evi halkından
kimseler ise müflis gibi cezalandırılırlar.

Türk Ceza Kanununun iştirak hükümleri dışında kalsa dahi, müflisin
aktifini azaltmak maksadiyle ona ait taşınır ve taşınmaz malları kısmen
veya tamamen saklıyan veya kaçıran ve muvaza ile temellük eden veya bu
hususlarda yataklık veya tavassut eden veya iflas masasına müracaat ile
kısmen veya tamamen asılsız alacaklarını kaydettiren veya müflisin
tediye kabiliyetini azaltmak maksadiyle kendi adına veya müstear adla
ticari faaliyetlere girişen kimseler hakkında dahi aynı cezalar
uygulanır.

ON DÖRDÜNCÜ BAP

*İtibarın yerine gelmesi*

*İtibarın yerine gelmesi:*

*A – Hileli müflis:*

**Madde 312 –** Hileli müflis itibarının yerine gelmesini Ceza
Muhakemeleri Usulü Kanununun memnu hakların iadesine dair faslındaki
hükümlere göre elde edebilir. Ancak mezkür fasılda yazılı şartların
ifasından başka dilekçesine, masaya kabul edilmiş bütün alacaklıların
alacakları tamamen itfa edildiğine dair makbuzlarını veya sair
vesikalarını raptetmesi lazımdır.

1326

*B - Taksiratlı müflis:*

**Madde 313 –** Taksiratlı müflis infazı lazımgelen cezasını çektikten
veya kanuni sebeplerle ceza düştükten sonra iflas kararını veren
mahkemeye arzuhal ile müracaat ederek itibarının yerine gelmesini talep
edebilir. İstida masaya kabul edilmiş bütün alacaklıların alacaklarını
gösteren iflas dairesinden alınmış bir defterle bu borçların tamamen
itfa edildiğine dair makbuzlar veya sair ispat edici evrak ile tevsik
edilir.

*C – Adi müflis: *

**Madde 314 –** Adi müflis masaya kabul edilmiş bütün alacaklıların
alacaklarını itfa ettiğine dair makbuz veya vesikaları göstererek iflasa
karar veren mahkemeden itibarının yerine gelmesini isteyebilir.

*İlan:*

**Madde 315 –** Yukarki maddelere göre talebin kabulü üzerine verilen
hüküm, Resmi Gazete ile ilan olunur.

*Ölümden sonra itibarın yerine gelmesi:*

**Madde 316 –** Hileli veya taksiratlı yahut adi müflisin itibarının
yerine gelmesine ölümünden sonra mirasçılarından birinin talebiyle de
hükmolunabilir.

*ON BEŞİNCİ BAP*

*Fevkalade hallerde mühlet ve tatil*

I – FEVKALADE MÜHLET

*Bu babın tatbiki şartları:*

**Madde 317 –** Fevkalade hallerde hususile devamlı iktisadi buhranlarda
İcra Vekilleri Heyeti 318 den 329 uncuya kadar olan maddeler
hükümlerinin muayyen bir müddet için bu hallerden müteessir olan mıntaka
borçlularına tatbik edilmesine karar verebilir.

*Fevkalade mühletin kabulü, borçlunun dilekçesi:*

**Madde 318 –** İcra Vekilleri Heyetince bu suretle tayin edilen
mıntakalarda 317 nci maddede gösterilen haller sebebiyle kusuru
olmaksızın taahhütlerini ifa edemiyen borçlu mühletin hitamında
borçlarını tamamen tediye edebileceğini ahval ümit ettiriyorsa icra
mahkemesinden nihayet altı ayı geçmemek üzere fevkalade bir mühlet
istiyebilir.

Borçlu dilekçesine mali vaziyetini gösteren vesikaları, alacaklıların
listesini raptetmeğe ve icra mahkemesi tarafından talep olunan bütün
malümatı vermeğe ve kendisinden istenebilecek evrakın hepsini göstermeğe
mecburdur. Borçlu iflas yoliyle takibe tabi ise dilekçesine fazla olarak
bilanço ve defterlerini de rapteder.

**(Ek fıkra: 17/7/2003-4949/85 md.)** Dilekçenin verilmesinden sonra
icra mahkemesi, 326 ncı maddede öngörülen alacaklar hariç, tedbir
yoluyla derdest takipleri durdurabilir. İcra mahkemesi, takiplerin
durdurulması süresinin fevkalâde mühletten indirilip indirilmeyeceğini
ve indirilecekse ne ölçüde indirileceğini belirler.

*İcra mahkemesince yapılacak tetkikler:*

**Madde 319 –** İcra mahkemesi lüzum gördüğü tahkikleri de yaptıktan
sonra mühlet talebi ilk bakışta esassız gibi görünmezse bir gün tayin ve
o gün için ilan tarikiyle bütün alacaklıları davet ve icabında ehli
hibreye de müracaat eyler.

1327

Alacaklılar tayin olunan günden evvel dosyayı tetkik edebilirler;
alacaklıların mühlet talebine karşı tahriri itirazlarını dermeyan etmek
yetkileri de vardır.

İcra mahkemesi kısa bir müddette kararını verir; mühlet vermekle beraber
borçluyu bir veya mütaaddit taksitlerle ödemeğe de mecbur edebilir.

*İstinaf yoluna başvurma^(1)^*

**Madde 320- (Değişik: 2/3/2005-5311/20 md.)**

Karar hakkında tebliğ tarihinden itibaren on gün içinde borçlu ile
alacaklılardan her biri istinaf yoluna başvurabilir.

İcra mahkemesi tarafından verilmiş olan fevkalâde mühletin hükmü, bölge
adliye mahkemesinin kesin kararına kadar geçerlidir.

*Defter tanzimi, komiser:*

**Madde 321 –** İcra mahkemesi, mühlet kararını vermezden evvel veya
verirken defter tutulmasını emreder ve alacaklıların haklarını korumak
maksadiyle diğer bütün tedbirleri alır.

İcra mahkemesi mühlet vermekle beraber borçlunun muamelelerine nezaret
etmek üzere bir komiser tayin edebilir.

*Kararın tebliği:*

**Madde 322 –** Mühlet kararı katileşince icra dairesine tebliğ ve hemen
ilan olunur.

*Neticeler, takipler ve müddetler:*

**Madde 323 – (Değişik: 17/7/2003-4949/86 md.)**

Mühlet içinde borçluya karşı takip yapılabilir ve bu takiplere hacze
veya depo emrine kadar devam edilebilir. Haczedilen ücretler mühlet
sırasında da tahsil edilir; mühlet sırasında veya mühletten önce
başlatılmış bir takip çerçevesinde aynî teminat kapsamına girdiği
takdirde kiralar için de aynı kural geçerlidir. Buna mukabil, rehnin
paraya çevrilmesi talebi, haciz veya depo emri mühletin verilmesinden
önce vuku bulmuş olsa bile, satış yapılamaz veya iflâsa karar verilemez.

106, 150/e, 156, 206, 278, 279 ve 280 inci maddelerde öngörülen süreler
mühlet süresince uzatılır. Aynı kural, aynî teminatlarda, taşınmaz rehni
ile temin edilmiş alacakların faizleri için de geçerlidir.

*Borçlunun tasarruf hakları:*

*A – Umumiyetle:*

**Madde 324 –** Borçlu işlerine devam edebilir. Ancak mühletin devamınca
alacaklıların kanuni menfaatlerine dokunacak yahut alacaklılardan bir
kısmını diğerlerinin zararına olarak tercih suretiyle yapılacak
muameleler memnudur.

*B – Yetkili makam tarafından alınan hususi tedbirler hakkında:*

**Madde 325 –** İcra mahkemesi fevkalade mühleti verirken komiserin,
yoksa bizzat icra mahkemesinin muvafakati olmaksızın borçlunun
taşınmazlarını temlik yahut bunlar üzerinde ayni haklar tesis, rehinler
ihdas, ivazsız tasarruflar icra etmiyeceğine ve fevkalade mühletten
evvel doğmuş borçlara karşı ödemeler yapamıyacağına ve kefalet
edemiyeceğine ve ederse hükümsüz olacağına karar verebilir.

Ancak 206 ncı maddede mezkür ikinci ve üçüncü sıradaki borçların
ödenmesi ve 319 uncu maddenin üçüncü fıkrasında bahsolunan taksitlerin
tediyesi için muvafakat almağa lüzum yoktur.

Fevkalade mühlet kararında yukardaki kayıtlar bulunursa bunlar da ilana
yazılır ve fevkalade mühlet tapu siciline temlik hakkının tahdidi
suretiyle geçirilir.

\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Temyize müracaat:” iken, 2/3/2005 tarihli ve 5311
sayılı Kanunun 20 nci maddesiyle metne işlendiği şekilde
değiştirilmiştir.*

1328

*Fevkalade mühlete tabi olmıyan alacaklar:*

**Madde 326 – (Değişik birinci fıkra: 17/7/2003-4949/87 md.)** Mühlet,
beşyüzmilyon liradan aşağı alacaklara ve 206 ncı maddenin birinci
sırasındaki alacaklara uygulanmaz.

Bu alacaklar, borçlu iflas yoliyle takibe tabi bulunmuş olsa bile
fevkalade mühlet esnasında ancak haciz yoliyle yahut rehinin paraya
çevrilmesi suretiyle takip olunabilir.

*Uzatma:*

**Madde 327 –** 317 nci madde hükümlerine göre tayin olunan müddet
içinde borçlunun dilekçesi üzerine icra mahkemesi tarafından verilen
fevkalade mühlet; bunu icap ettiren sebepler borçlunun kusuru olmaksızın
devam ediyorsa nihayet dört ay uzatılabilir.

Borçlu dilekçesine alacaklıların mütemmim bir listesini ve eğer iflas
yoliyle takibe tabi ise mütemmim bir bilanço raptetmeğe mecburdur.

İcra mahkemesi alacaklıların itirazlarını yazı ile bildirmeleri için bir
müddet tayin ederek uzatma talebini ilanla tebliğ eder.

Bir komiser tayin edilmiş ise o da rapor vermeğe davet olunur.

Müddet bittikten sonra icra mahkemesi kararını verir ve bu karar aynı
şartlara göre ilan olunur. Fevkalade mühlette olduğu gibi bu karar
hakkında da istinaf yoluna başvurulabilir.^(1)^

Bölge adliye mahkemesi bu halde dosya üzerine kararını verir.^(1)^

*Refi:*

**Madde 328 –** İcra mahkemesi aşağıdaki hallerde alacaklılardan birinin
veya komiserin talebi üzerine mühletin kalkmasına karar verebilir:

1 – Borçlu tayin olunan taksitleri vaktinde ödemezse;

2 – Borçlu komiserin talimatı hilafına hareket eder ve alacakların
kanuni menfaatlerini ihlal yahut bazılarını diğerlerinin zararına olarak
iltizam eylerse;

3 – Borçlunun icra mahkemesine verdiği malümatın hakikata muhalif
olduğunu yahut borçlunun bütün taahütlerini ifaya muktedir bulunduğunu
alacaklılardan biri ispat ederse.

Borçlu dinlenmeğe yahut itirazlarını yazı ile bildirmeğe davet olunur.
İcra mahkemesi icabı halinde mütemmim malümat elde ettikten sonra dosya
üzerine kararını verir. Müracaat vukuunda bölge adliye mahkemesi de aynı
veçhile hareket eder. Refi kararı mühlet kararının tabi olduğu şartlar
dairesinde ilan olunur.^(1)^

Refi kararı ikinci ve üçüncü numaralara göre verilmiş ise borçluya
konkordato mühleti veya yeni bir fevkalade mühlet verilemez.

*Fevkalade mühlet içinde kondordato ve yeniden mühlet verilmemesi:*

**Madde 329 –** Fevkalade mühletin devamı esnasında konkordato talep
etmek arzusunda bulunan borçlu vesikalarını ve komiserin
mütalaanamesiyle birlikte kondordato projesini mühletin bitmesinden
evvel vermeğe mecburdur.

Fevkalade müddetin bitmesinden sonra başlıyan altı ay içinde konkordato
mühleti verilemiyeceği gibi yeniden fevkalade mühlet de verilemez.

*İflâsın ertelenmesi ile ilişki: *

**Madde 329/a- (Ek: 17/7/2003-4949/88 md.)**

Bir sermaye şirketi veya kooperatif fevkalâde mühlet elde ettiği
takdirde, mühletin bitiminden itibaren bir yıllık süre içinde 179 ve
devamı maddeleri uyarınca iflâsın ertelenmesinden yararlanamaz.

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) 2/3/2005 tarihli ve 5311 sayılı Kanunun 21 inci maddesiyle 327 inci
maddenin beşinci fıkrasının ikinci cümlesinde geçen "temyize müracaat
olunabilir." ibaresi, "istinaf yoluna başvurulabilir."; altıncı
fıkrasında geçen "Temyiz" ibaresi, "Bölge adliye mahkemesi";aynı Kanunun
22 nci maddesiyle de 328 inci maddenin ikinci fıkrasının üçüncü
cümlesinde geçen “temyiz de” ibaresi, “bölge adliye mahkemesi de”
şeklinde değiştirilmiş ve metne işlenmiştir.*

1328-1

Bir sermaye şirketi veya kooperatifin iflâsı 179 ve devamı maddeleri
uyarınca ertelendiği takdirde, bu ertelemenin bitiminden itibaren bir
yıllık süre içinde fevkalâde mühlet verilemez.

II – FEVKALADE HALLERDE TATİL

*İcra takiplerinin durdurulması halleri:*

**Madde 330 –** Salgın hastalık,umumi bir musibet veya harb halinde İcra
Vekilleri Heyetinin karariyle memleketin bir kısmında veya bazı iktisadi
zümreler lehine muayyen bir müddet için icra takipleri durdurulabilir.

ON ALTINCI BAP

*I. Cezai hükümler*

*Alacaklısını zarara sokmak kasdiyle mevcudunu eksilten borçluların
cezası:*

**Madde 331- (Değişik: 31/5/2005 - 5358/1 md.)**

Haciz yolu ile takip talebinden sonra veya bu talepten önceki iki yıl
içinde borçlu; alacaklısını zarara sokmak maksadıyla, mallarını veya
bunlardan bir kısmını mülkünden çıkararak, telef ederek veya kıymetten
düşürerek hakiki surette yahut gizleyerek muvazaa yoluyla başkasının
uhdesine geçirerek veya asıl olmayan borçlar ikrar ederek mevcudunu suni
surette eksiltirse, aleyhine aciz belgesi aldığını veya alacaklı
alacağını alamadığını ispat ettiği takdirde, altı aydan üç yıla kadar
hapis ve bin güne kadar adlî para cezası ile cezalandırılır.

İflas takibinden veya doğrudan doğruya iflas hallerinde iflas talebinden
önce birinci fıkradaki fiilleri işleyen borçlu hakkında da bu fiiller
başka bir suç oluştursa dahi bu hükümler uygulanır.

Konkordato mühleti veya iflasın ertelenmesi talebinden önceki iki yıl
içinde ya da konkordato mühleti talebi veya iflasın ertelenmesi
süresinden sonra birinci fıkradaki fiilleri işleyen borçlu hakkında da
bu hükümler uygulanır.

Taşınmaz rehni kapsamında bulunan eklentinin rehin alacaklısına zarar
vermek kastı ile taşınmaz dışına çıkarılması halinde, eklentinin zilyedi
iki yıldan dört yıla kadar hapis ve bin güne kadar adlî para cezası ile
cezalandırılır.

Bu suçlar alacaklının şikâyeti üzerine takip olunur.

*Aczine kendi fiiliyle sebebiyet veren veya vaziyetinin fenalığını
bilerek ağırlaştıran borçlunun cezası:*

**Madde 332 – (Değişik: 31/5/2005 - 5358/2 md.)**

Haciz yolu ile takip talebinden sonra veya bu talepten önceki iki yıl
içinde borçlu, adet üzere tecviz edilemiyecek bir hiffetle hareket
ederek veya haddinden ziyade masraflar yaparak yahut cüretli talih
oyunlarına veya basiretsizce spekülasyonlara girişerek yahut işlerinde
ağır ihmallerde bulunarak aczine kendi fiili ile sebebiyet verir yahut
vaziyetinin fenalığını bildiği halde o gibi hareketlerle bu fenalığı
ağırlaştırırsa, aleyhine aciz belgesi istihsal edildiği veya alacaklı
alacağını istifa edemediğini ispat ettiği takdirde, onbeş günden altı
aya kadar hapis cezasiyle cezalandırılır.

Konkordato mühleti talebinden önceki iki yıl içinde birinci fıkradaki
fiilleri işleyen borçlu hakkında da bu hükümler uygulanır.

Bu suç alacaklının şikâyeti üzerine takip olunur. Borçluyu fazla borç
altına girmeye veya talih oyunu ile spekülasyonlarda bulunmaya sevk
etmiş yahut ağır faiz almak suretiyle zaafından istifade etmiş olan
alacaklıların şikâyet hakkı yoktur.

1328-2

*İflas ve konkordato işlerinde hususi menfaat temin edenlerin cezası:*

**Madde 333 – (Değişik: 31/5/2005 - 5358/3 md.)**

Her kim iflas bürosu veya idaresinin yahut bir alacaklının veya
alacaklılar toplanmasındaki mümessilinin reyini yahut konkordatoya
muvafakatini kazanmak için ona hususi bir menfaat temin veya vaat ederse
altı aydan iki seneye kadar hapis cezası ile cezalandırılır.

Menfaat temin eden alacaklı yahut mümessili de aynı ceza ile
cezalandırılır.

Suçun iflas bürosu veya idaresi üyesi tarafından işlenmesi halinde, ceza
yarı oranında artırılır.

*Ticari işletmede yöneticinin sorumluluğu:*

**Madde 333/a- (Ek: 17/7/2003-4949/90 md. ; Değişik: 31/5/2005 - 5358/4
md.)**

Ticaret şirketlerinde hukuken veya fiilen yönetim yetkisine sahip
olanların alacaklıları zarara uğratmak kastıyla ticarî işletmenin
borçlarını kısmen veya tamamen ödemeyerek alacaklıları zarara soktukları
takdirde, bu işlem ve eylemlerin başka bir suç oluşturmaması hâlinde,
alacaklının şikâyeti üzerine, altı aydan iki yıla kadar hapis ve beşbin
güne kadar adlî para cezası ile cezalandırılır.

Birinci fıkradaki suç taksirle işlendiği takdirde, alacaklının şikâyeti
üzerine, fail hakkında zararın ağırlığına göre ikibin güne kadar adlî
para cezasına hükmolunur.

*Konkordatoda veya sermaye şirketleri ile kooperatiflerin uzlaşma
yoluyla yeniden yapılandırılmasında yetkili kimseleri hataya düşüren ya
da konkordato veya uzlaşma yoluyla yeniden yapılandırma koşullarına
uymayan borçlunun cezası : ^(1)^ *

**Madde 334- (Değişik: 31/5/2005 - 5358/5 md.)**

Konkordato mühleti elde etmek veya konkordato veya sermaye şirketleri
ile kooperatiflerin uzlaşma yoluyla yeniden yapılandırma projesini
tasdik ettirmek için hileli tutum ve davranışlarıyla malî durumu
hakkında alacaklıları, komiseri, ara dönem denetçisini veya yetkili
memuru hataya düşürmek veya konkordato projesine ya da sermaye
şirketleri ve kooperatiflerin uzlaşma yoluyla yeniden yapılandırılması
projesine uymamak yoluyla kasten zarara sebebiyet veren borçlu,
ilgilinin şikâyeti üzerine altı aydan bir yıla kadar hapis cezası ile
cezalandırılır.

*Konkordato komiserinin sorumluluğu:*

**Madde 334/a- (Ek: 17/7/2003-4949/92 md. ; Mülga: 31/5/2005 - 5358/23
md.)**

*Kiracının cezalandırılacağı haller:*

**Madde 335 –** Üzerlerinde kiralayanın hapis hakkı tanınmış ve 270 inci
madde mucibince defteri yapılmış eşyayı kaçıran veya gizleyen borçlu ile
tahliyesi emrolunan yeri kiralayana zarar vermek maksadiyle işgal
ettiren şahıs Türk Ceza Kanununun (276) ncı maddesine göre
cezalandırılır.

\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Konkordatoda yetkili kimseleri hataya düşüren
veya konkordato koşullarına uymayan borçlunun cezası:” iken, 12/2/2004
tarihli ve 5092 sayılı Kanunun 9 uncu maddesiyle metne işlendiği şekilde
değiştirilmiştir.*

1328-3

*Müflisin mallarını vermeyenler hakkındaki cezalar:*

**Madde 336 – (Değişik: 31/5/2005 - 5358/6 md.)**

Müflisin mallarını ellerinde bulunduran veya müflise borçlu olan üçüncü
şahıslar, iflasın açıldığına dair ilana muttali oldukları tarihten
itibaren bir ay içinde makbul bir mazeret olmaksızın o malları iflas
idaresi emrine vermezler veya borçlarını bildirmezlerse, doksan güne
kadar adlî para cezası ile cezalandırılır.

*Kendisine teslim edilen malları vermeyenler hakkındaki cezalar:*

**Madde 336/a- (Ek: 17/7/2003-4949/93 md.; Mülga: 31/5/2005 - 5358/23
md.)**

*Yükümlülüklerin yerine getirilmemesi: ^(1)^*

**Madde 337 – (Değişik: 31/5/2005 - 5358/7 md.)**

**(İptal birinci fıkra: Anayasa Mahkemesi’nin 28/2/2008 tarihli ve E.:
2006/71, K.: 2008/69 sayılı Kararı ile.)**

162, 209 ve 216 ncı maddeler hükümlerine muhalefet edenler hakkında da
iflas idaresinin vereceği müzekkere üzerine, aynı ceza verilir. Bu
maddelerde belirtilen yükümlülüklerin yerine getirilmesi hâlinde,
verilen ceza düşer.

*Ticareti terk edenlerin cezası:*

**Madde 337/a – (Ek: 18/2/1965 - 538/133 md.; Değişik: 31/5/2005 -
5358/8 md.)**

44 üncü maddeye göre mal beyanında bulunmayan veya beyanında mevcudunu
eksik gösteren veya aktifinde yer almış malı veya yerine kaim olan
değerini haciz veya iflas sırasında göstermeyen veya beyanından sonra bu
malları üzerinde tasarruf eden borçlu, bundan zarar gören alacaklının
şikâyeti üzerine, üç aydan bir yıla kadar hapis cezası ile
cezalandırılır.

Birinci fıkradaki fiillerin işlenmesinden alacaklının zarar görmediğini
ispat eden borçluya ceza verilmez.

Borçlunun iflası halinde, birinci fıkradaki durum ayrıca taksiratlı
iflas hali sayılır.

*Hakikata muhalif beyanda bulunanların cezası:*

**Madde 338 – (Değişik: 31/5/2005 - 5358/9 md.)**

Bu Kanuna göre istenen beyanı, hakikate aykırı surette yapan kimse,
alacaklının şikâyeti üzerine, üç aydan bir yıla kadar hapis cezası ile
cezalandırılır.

Hakkında aciz vesikası alınmış borçlu, asgari ücretin üstünde bir geçim
sürdürdüğü, aciz vesikası hamili alacaklının alacağının aciz vesikasına
bağlanmasından en geç beş sene içinde müracaatı üzerine sabit olursa,
asgari ücretin üstünde kalan gelirlerinden icra mahkemesinin dörtte
birden az olmamak üzere tespit edeceği kısmını icra mahkemesi kararının
kesinleşmesinden itibaren en geç bir ay içinde ve aciz vesikasındaki
borcun ödenmesine kadar her ay icra dairesine yatırmaya mecburdur. Bu
mükellefiyeti yerine getirmeyen borçlu hakkında bir yıla kadar tazyik
hapsine karar verilir. Hapsin tatbikine başlandıktan sonra borçlu borcun
tamamını veya o tarihe kadar icra veznesine yatırmak zorunda olduğu
meblağı öderse tahliye edilir; ödemelerini tekrar keserse, hakkında
tazyik hapsine yeniden karar verilir. Ancak, bir borçtan dolayı tazyik
hapsinin süresi bir yılı geçemez.

\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı "Mal beyanı için gelmiyenlerin ve beyanda
bulunmıyanların ve istenen malı teslim etmiyenlerin cezası:" iken,
31/5/2005 tarihli ve 5358 sayılı Kanunun 7 nci maddesiyle metne
işlendiği şekilde değiştirilmiştir.*

1328-4

Borçlunun nafaka borçluları dahil üçüncü şahıstan yardım görmesi, asgari
ücretin üstünde eline geçen para ve menfaatlerin icra mahkemesi kararı
ile belirlenecek kısmını, icra veznesine yatırmak mükellefiyetini
ortadan kaldırmaz.

İkinci fıkradaki hükmün tatbikini birden fazla aciz vesikası hamili
alacaklı talep etmiş ise, bunlar talep tarihi sırasıyla öncelik hakkını
haizdir.

*Beyandan sonra mal ve kazançta olan tezayüdü bildirmeyen borçlunun
cezası:*

**Madde 339 – (Değişik: 31/5/2005 - 5358/10 md.)**

Sonradan kazandığı malları veya kazancında ve gelirinde vaki tezayütleri
bu Kanun mucibince bildirmeye mecbur olan borçlu makbul bir mazereti
olmaksızın yedi gün içinde icra dairesine taahhütlü mektupla veya şifahi
surette bildirmezse ve bu mal veya kazancı asıl veya bedel itibariyle
mevcut olduğu takdirde, on gün; mal veya kazancını asıl veya bedel
itibariyle makbul bir sebep olmaksızın elden çıkarmışsa, bir aya kadar
disiplin hapsi ile cezalandırılır.

Bu cezalara alacaklının şikâyeti üzerine karar verilir. Kişi, icra
takibine konu olan borcu tamamen ödediği takdirde, bu ceza düşer.

*Borçlunun ödeme şartını ihlali halinde ceza:*

**Madde 340 – (Değişik: 31/5/2005 - 5358/11 md.)**

111 inci madde mucibince veya alacaklının muvafakati ile icra dairesinde
kararlaştırılan borcu ödeme şartını, makbul bir sebep olmaksızın ihlal
eden borçlunun, alacaklının şikâyeti üzerine, üç aya kadar tazyik
hapsine karar verilir. Hapsin tatbikine başlandıktan sonra borçlu borcun
tamamını veya o tarihe kadar icra veznesine yatırmak zorunda olduğu
meblağı öderse tahliye edilir; ödemelerini tekrar keserse, hakkında
tazyik hapsine yeniden karar verilir. Ancak, bir borçtan dolayı tazyik
hapsinin süresi üç ayı geçemez.

*Çocuk teslimi emrine muhalefetin cezası:*

**Madde 341 – (Değişik: 31/5/2005 - 5358/12 md.)**

Çocuk teslimi hakkındaki ilâmın veya ara kararının gereğini yerine
getirmeyen veya yerine getirilmesini engelleyen kişinin, lehine hüküm
verilmiş kimsenin şikâyeti üzerine, altı aya kadar tazyik hapsine karar
verilir. Hapsin tatbikine başlandıktan sonra ilâmın veya ara kararının
gereği yerine getirilirse, kişi tahliye edilir.

*İcra dairesince teslim edilen taşınmaz veya gemiye tekrar girenlerin
cezası:*

**Madde 342 – (Değişik: 31/5/2005 - 5358/13 md.)**

İcra dairesi marifetiyle alacaklıya veya alıcıya teslim edilen bir
taşınmaza veya gemiye haklı bir sebep olmaksızın tekrar giren borçlu,
5237 sayılı Türk Ceza Kanununun 290 ıncı maddesi mucibince umumi
hükümler dairesinde cezalandırılır.

*30 ve 31 inci maddeler hükmüne muhalefet edenlerin cezası:*

**Madde 343 – (Değişik: 31/5/2005 - 5358/14 md.)**

Yalnız kendisi tarafından yapılacak olan bir işin yapılması veya bir
işin yapılmaması yahut bir irtifak hakkının tesisi veya kaldırılması
hakkındaki ilâm hükümlerine makbul mazerete müstenit olmayarak muhalefet
eden borçluların, lehine hüküm verilmiş kimsenin şikâyeti üzerine, üç
aya kadar tazyik hapsine karar verilir. Hapsin tatbikine başlandıktan
sonra ilâmın gereği yerine getirilirse, borçlu tahliye edilir.

1328-5

*Nafakaya ilişkin kararlara uymayanların cezası:^(1)^*

**Madde 344 – (Değişik: 31/5/2005 - 5358/15 md.)**

Nafakaya ilişkin kararların gereğini yerine getirmeyen borçlunun,
alacaklının şikâyeti üzerine, üç aya kadar tazyik hapsine karar verilir.
Hapsin tatbikine başlandıktan sonra kararın gereği yerine getirilirse,
borçlu tahliye edilir.

Borçlunun, nafakanın kaldırılması veya azaltılması talebiyle dava açmış
olması halinde, ileri sürdüğü sebepler göz önünde bulundurularak, tazyik
hapsinin uygulanması bu davanın sonuna bırakılabilir.

*Hükmi şahısların muamelelerinde kimlerin ceza göreceği :*

**Madde 345 –** Bu kanunda yazılı suçlar, hükmi bir şahsın idare veya
muamelelerini ifa sırasında işlenmiş ise ceza o hükmi şahsın
müdürlerinden, mümessil ve vekillerinden, tasfiye memurlarından, idare
meclisi reis ve azasından veya murakıp ve müfettişlerinden fiili yapmış
olan hakkında hükmolunur

**(İkinci fıkra mülga: 29/6/1956-6763/42 md.)**

*Sermaye şirketlerinin iflasını istemek mecburiyetinde olanların cezası
:*

**Madde 345/a – (Ek: 18/2/1965-538/137 md.; Değişik: 31/5/2005 - 5358/16
md.)**

İdare ve temsil ile görevlendirilmiş kimseler veya tasfiye memurları,
179 uncu maddeye göre şirketin mevcudunun borçlarını karşılamadığını
bildirerek şirketin iflasını istemezlerse, alacaklılardan birinin
şikâyeti üzerine, on günden üç aya kadar hapis cezası ile
cezalandırılır.

*Artırmadan çekilme :*

**Madde 345/b – (Ek: 9/11/1988-3494/59 md.; Değişik: 31/5/2005 - 5358/17
md.)**

Bu Kanuna göre yapılan ihalelerde kendisine veya başkasına vaat olunan
veya sağlanan yarar karşılığında artırmadan çekilen veya artırmaya
katılmayan kimseye bir yıla kadar hapis ve bin güne kadar adlî para
cezası verilir.

Aracılara da aynı ceza verilir.

*Görev ve birleştirilme yasağı: ^(2)^*

**Madde 346 – (Değişik: 31/5/2005 - 5358/18 md.)**

Bu Kanun hükümlerine göre disiplin veya tazyik hapsine icra mahkemesi
karar verir.

İcra mahkemesinin görevine giren bu işler, diğer mahkemelerde görülen
ceza davaları ile birleştirilemez.

Bu Bapta yer alan suçlarla ilgili davalara, icra mahkemesinde bakılır.

*Şikayet süresi :*

**Madde 347 – (Değişik: 31/5/2005 - 5358/19 md.)**

Bu Bapta yer alan fiillerden dolayı şikâyet hakkı, fiilin öğrenildiği
tarihten itibaren üç ay ve her halde fiilin işlendiği tarihten itibaren
bir yıl geçmekle düşer.

\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) 344 üncü maddenin başlığı “Nafaka hükmüne uymuyanların cezası:”
iken, 17/7/2003 tarihli ve 4949 sayılı Kanunun 97 nci maddesiyle metne
işlendiği şekilde değiştirilmiştir.*

*(2) Bu madde başlığı "Davaların birleştirilmemesi :" iken, 31/5/2005
tarihli ve 5358 sayılı Kanunun 18 inci maddesiyle metne işlindiği
şekilde değiştirilmiştir.*

1328-6

*Yetki :*

**Madde 348 – (Değişik: 31/5/2005 - 5358/20 md.)**

Bu Bapta yer alan fiillerden dolayı yetkili icra mahkemesi, icra
takibinin yapıldığı yerdeki mahkemedir.

*Yargılama usulü :*

**Madde 349 –** Şikayet dilekçe ile veya şifahi beyanla yapılır.
Dilekçeyi veya dava beyanını alan icra mahkemesi duruşma için hemen bir
gün tayin edip şikayetçinin imzasını alır ve maznuna celpname gönderir.
Şahit gösterilmişse o da celbolunur.

İki taraf tayin olunan gün ve saatte icra mahkemesinin huzuruna gelmeğe
veya vekil göndermeğe mecburdurlar.

İcabında icra mahkemesi, tarafların bizzat hazır bulunmasını
emredebilir.

Maznun başka yerde ikamet ediyorsa istinabe yoliyle sorguya çekilir.

Maznun, şikayeti alan veya istinabe edilen icra mahkemesinin huzuruna
gelmez veya müdafi göndermezse yahut bizzat bulunmasına lüzum görülürse
zabıta marifetiyle getirilir. Bu suretle de bulundurulamazsa muhakeme
gıyabında görülür.

Şikayetçi muayyen zamanda gelmez ve vekil de göndermezse şikayet hakkı
düşer.

Gelmeyen şahitlere yapılacak muamele ile borçlunun gıyabında verilen
karara karşı eski hale getirme talebi hakkında Ceza Muhakemeleri Usulü
Kanununda yazılı hükümler tatbik olunur.

*Duruşma :*

**Madde 350 –** İcra mahkemesi iki tarafı ve delillerini dinler ve gerek
tarafların gerek şahitlerin ifadelerini duruşma tutanağına geçirir.

Cumhuriyet Savcısı hazır bulundurulmaz.

*Tahkikat:*

**Madde 351 –** Şikayetçi dilekçe veya beyanında gösterilmiş olduğu
delillerle bağlıdır.

Maznun müdafası için tahkikatın tevsiini ancak bir kere istiyebilir.

*Karar:*

**Madde 352 –** İcra mahkemesi iki tarafın ifadelerini ve bütün
delillerini ve iddia ve müdafaalarını dinledikten sonra nihayet beş gün
içinde kararını verir ve hulasasını Cumhuriyet Savcısına bildirir.

**(Ek fıkra: 17/7/2003-4949/99 md.)**Takibi şikâyete bağlı suçlarda dava
ve cezanın 354 üncü maddede yazılı sebeplerle düşeceği kararda
belirtilir.

*Ceza kararnamesi: *

**Madde 352/a- (Ek: 17/7/2003-4949/100 md.; Mülga: 31/5/2005 - 5358/23
md.)**

1328-7

**Madde 352/b – (Ek: 6/6/1985 - 3222/44 md.; Mülga: 31/5/2005 - 5358/23
md.)**

*İtiraz: ^(1)^*

**Madde 353 - (Değişik: 31/5/2005 - 5358/21 md.)**

**(Değişik birinci fıkra: 31/3/2011-6217/5 md.)** İcra mahkemesinin
verdiği tazyik ve disiplin hapsine ilişkin kararlara karşı, tefhim veya
tebliğ tarihinden itibaren yedi gün içinde itiraz edilebilir. Mahkeme
itirazı incelemesi için dosyayı o yerde icra mahkemesinin birden fazla
dairesinin bulunması hâlinde, numara olarak kendisini izleyen daireye,
son numaralı daire için birinci daireye, o yerde icra mahkemesinin tek
dairesi bulunması hâlinde asliye ceza mahkemesine, icra mahkemesi hâkimi
ile asliye ceza mahkemesi hâkiminin aynı hâkim olması hâlinde ise en
yakın asliye ceza mahkemesine gönderir. İtiraz incelemesi neticesinde
verilen karar kesindir.

İcra mahkemesinin bu Bapta yer alan suçlardan dolayı verdiği hükümlerle
ilgili olarak 4.12.2004 tarihli ve 5271 sayılı Ceza Muhakemesi Kanununun
kanun yollarına ilişkin hükümleri uygulanır.

*Davanın ve cezanın düşmesi ile ceza verilemeyecek hâller ^(2)^*

**Madde 354 –** Kanunun bu babında yazılı suçlardan takibi şikayete
bağlı olanların müştekisi feragat eder veya borcun itfa edildiği sabit
olursa dava ve bütün neticeleriyle beraber ceza düşer.

**(Mülga ikinci fıkra: 17/7/2003-4949/103 md.)**

**(Ek fıkra: 31/5/2005 - 5358/22 md.)**İcra mahkemesinin bu Bap
hükümlerine göre verdiği tazyik veya disiplin hapsine ilişkin karar,
kesinleştiği tarihten itibaren iki yıl geçtikten sonra yerine
getirilmez.

**(Ek fıkra: 31/3/2011-6217/6 md.)**Nafaka alacaklarına ilişkin takipler
hariç, alacak miktarı Asgari Ücret Tespit Komisyonu tarafından her yıl
belirlenen aylık en yüksek brüt asgari ücret tutarının altında kalan
takiplerde bu Kanunda öngörülen disiplin ve tazyik hapsi uygulanmaz.

ONYEDİNCİ BAP

*Hususi hükümler*

*Maaş ve ücretlerin kesilmesinde usul :*

**Madde 355 –** Devlet işlerinde veya hususi müesseselerde bulunan
borçlu memur veya müstahdemlerin maaş ve ücretlerinden kesilmesi için
icra dairelerinden yapılacak tebligatın kanuni muhatapları haczin icra
edildiğini ve borçlunun maaş ve ücreti miktarını nihayet bir hafta
içinde bildirmeğe ve borç bitinceye kadar icra dairesinin tebligatı
mucibince haczolunan miktarı tevkif edip hemen daireye göndermeğe
mecburdurlar.

Memurun maaş, ücret veya memuriyetinde yahut başka bir şubeden maaş
almağı mucip olacak surette vukubulacak tebeddülleri ve hizmetine
nihayet verildiği takdirde bu keyfiyeti de malmemuru veya daire amiri
yahut hususi müesseselerin kanuni muhatapları derhal icra dairesine
bildirmeğe ve ikinci halde haciz muamelesinden o şube veya amirini
haberdar etmeğe mecburdur.

*Yukarıdaki maddeye riayet etmeyenler hakkında hükümler:*

**Madde 356 –** Yukardaki madde hükümlerine riayet etmemiş olanların
kesmedikleri veya ilk vasıta ile göndermedikleri para ayrıca mahkemeden
hüküm alınmasına hacet kalmaksızın icra dairesince maaşlarından veya
sair mallarından alınır.

––––––––––––––––––––

*(1) Bu madde başlığı" İstinaf yoluna başvurma" iken, 31/5/2005 tarihli
ve 5358 sayılı Kanunun 21 inci maddesiyle metne işlendiği şekilde
değiştirilmiştir. *

*(2) Bu madde başlığı “Davanın ve cezanın düşmesi :” iken, 31/3/2011
tarihli ve 6217 sayılı Kanunun 6 ncı maddesiyle metne işlendiği şekilde
değiştirilmiştir.*

1328-8

Bunların borçluya kanun hükümleri dairesinde rücu hakkı vardır.

Yukarki madde hükümlerine riayet etmiyen her hangi bir memur veya amir
hakkında istenecek malümatın icra dairesine hemen verilmesi bunların
mensup olduğu dairenin vazifesidir.

*Cumhuriyet savcılığınca takip:*

**Madde 357 –** İcra dairesince kanuna göre yapılan tebliğ ve emirleri
derhal yapmağa ve neticesini geciktirmeksizin icra dairesine bildirmeğe
alakadarlar mecburdur. Makbul sebep haricinde tebliğ ve emirleri
yapmıyanlar hakkında ait olduğu dairece tahkikatı evveliyeye hacet
kalmaksızın Cumhuriyet Savcılığınca doğrudan doğruya takibat yapılır.

*Üçüncü şahsa bırakılan mallar:*

**Madde 358 –** Üçüncü şahıs icraca haczolunup kendisine bırakılan
malları icra dairesinden istendiği anda evvelki vaziyetinde iade ile
mükelleftir.

Bu suretle eline bırakılan malların kendisine atfolunamıyacak bir
sebepten dolayı telef veya ziyaını ispat edemiyen üçüncü şahıs hakkında
ceza takibinden başka evvelce tesbit edilmiş olan kıymetler, hükme hacet
kalmaksızın icra dairesince re'sen tazmin ettirilir.

Bu kıymetleri tazmin ile mükellef olanlar, icra dairesinin bu baptaki
talep ve kararına karşı icra mahkemesine, 16 ncı maddede tayin edilen
müddet içinde şikayette bulunabilirler.

*İcra dairelerinin muhabereleri:*

**Madde 359 –** İcra memurları yaptıkları muameleden dolayı her daire ve
makam ile doğrudan doğruya muhabere edebilirler.

*Haczedilen malların istinabe suretiyle satışı:*

**Madde 360 –** Haczedilen mallar başka bir yerde bulunduğu takdirde
satış, istinabe suretiyle yapılır. Artırma ve ihaleye mütedair
ihtilaflar istinabe olunan icra dairesinin tabi bulunduğu icra
mahkemesince hallolunur.

*Fazla verilen paranın geri alınması:*

**Madde 361 –** İcra dairelerince borçludan fazla para tahsil olunarak
alacaklıya verildiği yahut yanlışlıkla bir tarafa para tediye olunduğu
hesap neticesinde anlaşılırsa verilen para ayrıca hükme hacet
kalmaksızın o kimseden geri alınır.

*Emanetler hakkında zamanaşımı:*

**Madde 362 –** İcra veznesine tevdi yahut dairece tahsil olunan para
veya icra muamelesi sebebiyle hıfzedilmekte olan eşya tevdi veya tahsil
yahut hıfız tarihinden itibaren on seneye kadar alakadarları tarafından
müracaat olunmazsa talep hakkı Hazine lehine düşer.

KANUN YOLLARINA BAŞVURMA VE SON MADDELER^(1)^

*İstinaf yoluna başvurma ve incelenmesi^(1)^*

**Madde 363- (Değişik: 2/3/2005-5311/24 md.)**

İcra mahkemesince 85 inci maddenin uygulanma biçimi, icra dairesi
tarafından hesaplanan vekâlet ücreti, 103 üncü maddenin uygulanma biçimi
ve bu maddede düzenlenen davetiyenin içeriği, yediemin ücreti, yediemin
değiştirilmesi, hacizli taşınır malların muhafaza şekli, kıymet
takdirine ilişkin şikâyet, ihaleye katılabilmek için teminat yatırılması
ve teminatın miktarı, satışın durdurulması, satış ilânının iptali,
süresinde satış istenmemesi nedeniyle satışın

\_\_\_\_\_\_\_\_\_\_\_\_\_\_\_\_\_\_\_\_

*(1) 2/3/2005 tarihli ve 5311 sayılı Kanunun 24 üncü maddesiyle, 362
inci maddeden sonra gelen bölüm başlığı “SON MADDELER”, 363 üncü
maddenin başlığı “Temyizi kabil kararlar, kötü niyetle temyiz halinde
yapılacak işlem:” iken, metne işlendiği şekilde değiştirilmiştir.*

1328-9

düşürülmesi, 263 üncü maddenin uygulanma biçimi, iflâs idaresinin
oluşturulması, icra mahkemesinin iflâs idaresinin işlemleri hakkında
şikâyet üzerine verdiği kararlara karşı, iflâs idare memurunun ücret ve
masrafları hakkındaki hesap pusulası ve 36 ncı maddeye göre icranın geri
bırakılmasına ilişkin kararları dışındaki kararlarına karşı, ait olduğu
alacak, hak veya malın değer veya miktarının bin lirayı geçmesi şartıyla
istinaf yoluna başvurulabilir. İstinaf yoluna başvuru süresi tefhim veya
tebliğ tarihinden itibaren on gündür.

İcra mahkemesi kararları aleyhine işlemleri uzatmak gibi kötüniyetle
istinaf yoluna başvurulduğu anlaşılırsa Hukuk Usulü Muhakemeleri
Kanununun 422 nci maddesi hükmü uygulanır.

Kesin bir karara karşı kötüniyetle istinaf yoluna başvuranlar hakkında
da yukarıdaki fıkra hükmü uygulanır.

İstinaf yoluna başvuru satıştan başka icra işlemlerini durdurmaz.
İcranın devamı için gereken evrak alıkonularak bunların birer örneği
bölge adliye mahkemesine gönderilecek dosyaya konulur.

*Temyiz yoluna başvurma ve incelenmesi ^(1)^*

**Madde 364- (Değişik: 2/3/2005-5311/25 md.)**

Bölge adliye mahkemesi hukuk dairelerince verilen ve miktar veya değeri
onbin lirayı geçen nihaî kararlara karşı temyiz yoluna başvurulabilir.

Yukarıda belirtilen kararlara karşı temyiz yoluna başvurma ve incelemesi
Hukuk Usulü Muhakemeleri Kanunu hükümlerine göre yapılır. Bu durumda da
363 üncü maddenin ikinci ve üçüncü fıkra hükümleri uygulanır.

Temyiz yoluna başvurma, satıştan başka icra işlemlerini durdurmaz.

——————————

*(1) Bu madde başlığı “Temyiz:“ iken, 2/3/2005 tarihli ve 5311 sayılı
Kanunun 25 inci maddesiyle metne işlendiği şekilde değiştirilmiştir.*

1328-10

*İstinaf dilekçesinin reddi^(1)^*

**Madde 365 – (Değişik: 2/3/2005-5311/26 md.)**

İstinaf yoluna başvurma, yasal süre geçtikten sonra yapılır veya istinaf
yoluna başvurulmasına olanak bulunmayan bir karara veya vazgeçme
nedeniyle itiraz veya şikâyetin reddine yahut süresi geçmiş bir şikâyete
ilişkin olursa, Hukuk Usulü Muhakemeleri Kanununun ilgili hükümleri
gereğince istem icra mahkemesince reddedilir.

İstinaf yoluna başvuran kişi ret kararını kabul etmezse, istinaf
dilekçesi diğer tarafa tebliğ edildikten sonra, karar sureti ve
verilirse cevap dilekçesiyle birlikte yetkili bölge adliye mahkemesine
gönderilir. Şu kadar ki bu hâlde satış dahil hiçbir icra işlemi durmaz.

Bölge adliye mahkemesi, birinci fıkra kapsamına girdiği hâlde reddine
karar verilmemiş başvuruyu geri çevirmeyip doğrudan kesin karara bağlar.

*Bölge adliye mahkemesi ve Yargıtay kararları^(1)^ *

**Madde 366- (Değişik: 2/3/2005-5311/27 md.)**

İstinaf ve temyiz incelemeleri, Hukuk Usulü Muhakemeleri Kanununa göre
yapılır ve onbeş gün içinde karara bağlanır.

İlgili ister ve ücretini verir veya gönderirse karar özeti en seri
vasıtalarla mahalline bildirilir.

Yargıtayın icra ve iflâs işlerine bakan hukuk dairesinin kararlarına
karşı genel hükümlere göre direnme kararı verilebilir. Direnme
kararları, Hukuk Genel Kurulunda acele işlerden sayılır.

Yargıtayın bozma kararı veya bölge adliye mahkemesinin kaldırma,
düzelterek veya yeniden esas hakkında vereceği kararları üzerine icra ve
iflâs işlerinde 40 ıncı madde hükmü kıyas yoluyla uygulanır.

*Borçlunun mevcudu hakkında malümat vermek mecburiyeti:*

**Madde 367 –** İcra veya İflas dairelerinin borçlunun mevcuduna dair
istiyeceği bütün malümatı hakiki ve hükmi her şahıs derhal vermeğe ve
talep halinde mevcudu bu dairelere teslime mecburdur

*İlga edilen kanunlar:*

**Madde 368 –** Noter Kanununun 69 ve 71 inci maddeleri ve icarı akar
nizamnamesiyle buna müzeyyel kanunun mecur tahliyesine ve 49 uncu madde
ile kabul edilen hususlardan gayrı hususi kanun ve nizamların rehinin
paraya çevrilmesine mütaallik hükümleri ile 1424 numaralı İcra ve İflas
Kanunu ve mezkür kanunun 342 nci maddesiyle ilga edilmiş olan kanun ve
hükümler ve 1425 numaralı kanun mülgadır.

**Ek Madde 1- (Ek: 17/7/2003-4949/102 md.)**

Bu Kanunun 119, 226, 326 ve 363 üncü maddelerindeki parasal sınırlar;
her takvim yılı başından geçerli olmak üzere, önceki yılda uygulanan
parasal sınırların, o yıl için 213 sayılı Vergi Usul Kanununun mükerrer
298 inci maddesi hükümleri uyarınca Maliye Bakanlığınca her yıl tespit
ve ilân edilen yeniden değerleme oranında artırılması suretiyle
uygulanır. Bu şekilde belirlenen sınırların onmilyon lirayı aşmayan
kısımları dikkate alınmaz.

**\_\_\_\_\_\_\_\_\_\_\_\_\_\_\_\_\_\_\_\_**

*(1) 2/3/2005 tarihli ve 5311 sayılı Kanunun 26 ncı maddesiyle 365 inci
maddenin başlığı “Tetkik merciinin temyiz talebini reddetmesi:” iken,
aynı Kanunun 27 nci maddesiyle de 366 nci maddenin başlığı “Yargıtay
kararları:” iken metne işlendiği şekilde değiştirilmiştir.*

1328-11

363 üncü maddenin yukarıdaki fıkra uyarınca her takvim yılı başından
geçerli olmak üzere uygulanan parasal sınırın artışına ilişkin hükmü,
artışın yürürlüğe girdiği tarihten önce icra mahkemesince nihaî olarak
karara bağlanmış olan davalar ile Yargıtayın bozma kararı üzerine
yeniden bakılan davalarda uygulanmaz.

**Geçici Madde 1 – (2004 sayılı Kanunun kendi numarasız geçici maddesi
olup teselsül için numaralandırılmıştır.)**

1 – Cezai hükümlerin şümul dairesi Türk Ceza Kanununun ikinci maddesi
hükümlerine tabidir.

2 – Bu kanunun mer'i olmasından evvel konulmuş haciz veya rehinin paraya
çevrilmesi hakkında yapılmış taleplere, bu kanunun hükümleri tatbik
olunmaz.

3 – İlamların icrası hakkındaki ikinci babın hükümleri bu kanunun
mer'iyetinden evvel icraya tevdi edilmiş olan ilamlara da şamildir.

4 – 4 Eylül 1929 tarihinden evvel taşınmazlara konulmuş olan ihtiyati
veya icrai hacizler üzerine 4 Eylül 1932 tarihine kadar hiç bir muamele
ve takip yapılmamışsa bu hacizler kendiliğinden kalkar.

Takip ve muamelesi derdest olupta henüz intaç olunmıyanlar mezkür
tarihten sonra bu kanun hükmüne tabi olur.

5 – 4 Eylül 1929 tarihinden evvel verilen iflas kararlarına mütaallik
tasfiyeler 4 Eylül 1932 tarihine kadar intaç edilmemişse dosyaları iflas
dairelerine tevdi olunur. Dairelerce bu kanunun sekizinci babı
hükümlerine tevfikan tasfiyeye devam olunur.

6 – 13 Eylül 1331 ve 15 Nisan 1339 tarihli kanunlarla emvali milliye
meyanına giren ebniyeden ari araziden 1341 senesi Muvazenei Umumiye
Kanununun 6 ve 23 üncü maddelerine tevfikan alınagelmekte olan Hazine
alacakları hakkındaki hükümler bakidir.

7 – Bu kanunun neşrinden evvel icra veznesine tevdi yahut dairece tahsil
edilmiş olan paranın ve icra muamelesi sebebiyle hıfzedilmekte olan
eşyanın tevdi veya tahsil yahut hıfız tarihinden on sene geçmiş olsa
bile bu kanunun meriyete girmesinden itibaren üç sene geçmedikçe
sahiplerinin talep hakkı düşmez.

**Geçici Madde 2 – (Ek: 9/11/1988 - 3494/62. md.)**

Bu Kanun ile diğer kanun ve kanun hükmünde kararnamelerde yer alan icra
memuru unvanı "icra müdürü", icra memur yardımcısı unvanı "icra müdür
yardımcısı", iflas memuru unvanı "iflas müdürü" olarak değiştirilmiştir.
Bu değişiklik sebebiyle ilgililerin yeniden atanmaları gerekmez. Bunlar,
yeni unvanları yan ödeme kararnamelerinde yer alıncaya kadar eski
unvanları üzerinden yan ödeme almaya devam ederler.

**Geçici Madde 3- (Ek: 17/7/2003-4949/105 md.)**

2004 sayılı İcra ve İflâs Kanununda yer alan "icra reisi", "icra hâkim
yardımcısı" ve "icra hâkimliği" ibareleri "icra tetkik mercii hâkimi";
"ikametgâh", "menkul", "gayrimenkul" ve "teferruat" ibareleri sırasıyla
"yerleşim yeri", "taşınır", "taşınmaz" ve "eklenti" olarak
değiştirilmiştir.

**Geçici Madde 4- (Ek: 17/7/2003-4949/105 md.)**

Adalet Bakanlığı veya Adalet Teşkilâtını Güçlendirme Vakfınca mahcuz
malların muhafazası için depo ve garajlar açılıncaya kadar, özel depo ve
garajlarda, Adalet Bakanlığınca çıkartılan ilgili yönetmelik ve ücret
tarifelerinin uygulanmasına devam olunur.

**Geçici Madde 5- (Ek: 17/7/2003-4949/105 md.)** Bu Kanun ile
değiştirilen 2004 sayılı İcra ve İflâs Kanununun;

1328-12

1- 4, 13, 26 ve 250 nci maddeleri ile 88 inci maddesinin dördüncü ve
beşinci fıkralarında değişiklik yapan hükümleri, Kanunun yürürlüğe
girmesinden itibaren üç ay sonra,

2- 14 üncü maddesinde değişiklik yapan hükmü, Kanunun yürürlüğe
girmesinden itibaren 6 ay sonra,

3- 18 inci maddesinde değişiklik yapan hükmü, Kanunun yürürlüğe
girmesinden sonra yapılacak şikâyetler hakkında,

4- 24, 79, 85, 92 ve 94 üncü maddeleri ile 88 inci maddesinin ikinci ve
üçüncü fıkralarında değişiklik yapan hükümleri, Kanunun yürürlüğe
girmesinden sonra yapılacak hacizlerde,

5- 25/b maddesi, Kanunun yürürlüğe girmesinden sonra ilâm hükmünün zorla
icra edileceği çocuk teslimlerinde ve çocukla şahsi münasebet
tesislerinde,

6- 30 uncu maddesinde değişiklik yapan hükmü, Kanunun yürürlüğe
girmesinden sonra ilâm hükmünü ortadan kaldıracak borçlu eylemlerinde,

7- 32 nci maddesinde değişiklik yapan hükmü, Kanunun yürürlüğe
girmesinden sonra gönderilecek icra emirlerinde,

8- 44 üncü maddesinde değişiklik yapan hükmü, Kanunun yürürlüğe
girmesinden sonra verilecek mal beyanlarında,

9- 58 ve 269/a maddelerinde değişiklik yapan hükümleri, Kanunun
yürürlüğe girmesinden sonra yapılacak takiplerde,

10- 62, 67, 68/a ve 170 inci maddelerinde değişiklik yapan hükümleri,
Kanunun yürürlüğe girmesinden sonra yapılacak itirazlarda,

11- 63 üncü maddesinde değişiklik yapan hükmü, Kanunun yürürlüğe
girmesinden sonra yapılacak itirazın kaldırılması duruşmalarında,

12- 68 inci maddesinin son fıkrasının ilk cümlesinde değişiklik yapan
hükmü, Kanunun yürürlüğe girmesinden sonra yapılacak itirazın
kaldırılması taleplerine,

13- **(Değişik: 12/2/2004-5092/10 md.)** 68/b maddesinde değişiklik
yapan hükmü, Kanunun yürürlüğe girmesinden sonra gönderilen hesap
özetleri ve ihtarnamelerde,

14- 89 uncu maddesinin üçüncü fıkrasında değişiklik yapan hükmü, Kanunun
yürürlüğe girdiği tarihte eski düzenlemeye göre ikinci ihbarnamenin
henüz gönderilmemiş ya da gönderilmiş ama menfi tespit davası açma
süresinin dolmamış bulunduğu hacizlerde; beşinci fıkrasında değişiklik
yapan hükmü, eski düzenlemeye göre ikinci haciz ihbarnamesi gönderilmiş
ve menfi tespit davası açma süresi sona ermişse açılacak davalarda,

15- 91 inci maddesinde değişiklik yapan hükmü, Kanunun yürürlüğe
girmesinden sonra vuku bulacak el değiştirmelerde,

16- 111 inci maddesinde değişiklik yapan hükmü, Kanunun yürürlüğe
girmesinden önce yapılan sözleşmelerde de,^(1)^

17- 114, 115, 116, 126 ve 129 uncu maddelerinde değişiklik yapan
hükümleri, Kanunun yürürlüğe girmesinden sonra yapılacak ve ilan metni
Kanunun yürürlüğe girdiği tarihte Basın-İlan Kurumuna henüz
gönderilmemiş bulunan satışlarda,

18- 118, 119, 130 ve 133 üncü maddelerinde değişiklik yapan hükümleri,
Kanunun yürürlüğe girmesinden sonra yapılacak satışlarda,

19- 128 ve 128/a maddelerinde değişiklik yapan hükümleri, Kanunun
yürürlüğe girmesinden sonra yapılan kıymet takdirlerinde,

\_\_\_\_\_\_\_\_\_\_\_\_\_

*(1) 12/2/2004 tarihli ve 5092 sayılı Kanunun 10 uncu maddesiyle bu
bendde “sözleşmelerde” ibaresinden sonra gelmek üzere “de” ibaresi
eklenmiş ve metne işlenmiştir.*

1328-13

20- 134 üncü maddesinde değişiklik yapan hükmü, Kanunun yürürlüğe
girmesinden sonra yapılan ihalenin feshi taleplerinde,

21- 142/a maddesinde değişiklik yapan hükmü, Kanunun yürürlüğe
girmesinden sonra düzenlenen sıra cetvellerinde veya Kanun yürürlüğe
girdiği sırada derdest bir şikâyet ve/veya itiraza konu teşkil etmiş
olan sıra cetvellerinde,

22- 143 üncü maddenin birinci fıkrasında değişiklik yapan hükmü ve 143
üncü maddeye bu Kanunla eklenen yedinci fıkra, Kanunun yürürlüğe
girmesinden itibaren altı ay sonra, 143 üncü maddesinin altıncı
fıkrasında değişiklik yapan hükmü, Kanunun yürürlüğe girmesinden
itibaren,

23- 148/a maddesinde değişiklik yapan hükmü, Kanunun yürürlüğe
girmesinden sonra akdedilecek ipotek sözleşmelerinin tapu siciline
tescilinde,

24- 150/b ve 150/ı maddelerinde değişiklik yapan hükümleri, Kanunun
yürürlüğe girmesinden sonra başlatılacak rehnin paraya çevrilmesi
yoluyla takiplerde,

25- 166 ncı maddesinde değişiklik yapan hükmü, Kanunun yürürlüğe
girmesinden sonra verilen iflâs kararlarında,

26- 168 ve 170/b maddelerinde değişiklik yapan hükümleri, Kanunun
yürürlüğe girmesinden sonra başlatılan kambiyo senetlerine mahsus haciz
yolu ile takiplerde,

27- 169/a maddesinde değişiklik yapan hükmü, Kanun yürürlüğe girdiği
sırada derdest itiraz yargılamalarında,

28- 179 uncu maddesinde değişiklik yapan hükmü, Kanunun yürürlüğe
girmesinden sonra yapılacak iflâsın ertelenmesi taleplerinde,

29- 179/a ve 179/b maddeleri, Kanun yürürlüğe girdiği sırada derdest
iflâsın ertelenmesi taleplerinde,

30- 185 inci maddesinde değişiklik yapan hükmü, Kanun yürürlüğe girdiği
sırada devam eden iflâs tasfiyelerinde,

31- 206 ncı maddesinde değişiklik yapan hükmü, Kanunun yürürlüğe
girmesinden sonra düzenlenecek sıra cetvellerinde,

32- 222 nci maddesinde değişiklik yapan hükmü, Kanunun yürürlüğe
girmesinden sonra yapılacak ilk alacaklılar toplanmalarında,

33- 223 üncü maddesinde değişiklik yapan hükmü, bu Kanunun yürürlüğe
girmesinden sonra yapılacak iflâs idaresi toplantılarında,

34- 226 ncı maddesinde değişiklik yapan hükmü, Kanunun yürürlüğe
girmesinden sonra yapılacak sulh ve tahkimlerde,

35- 250 nci maddesinde değişiklik yapan hükmü, Kanunun yürürlüğe
girmesinden sonra düzenlenen pay cetvellerinde veya Kanun yürürlüğe
girdiği sırada derdest bir şikâyete konu teşkil etmiş olan pay
cetvellerinde,

36- 251 inci maddenin ikinci fıkrasının birinci cümlesinde değişiklik
yapan hükmü, yollama yaptığı 143 üncü maddenin birinci fıkrası ve
yedinci fıkrası bakımından Kanunun yürürlüğe girmesinden itibaren altı
ay sonra, yollama yaptığı 143 üncü maddenin altıncı fıkrası bakımından
Kanunun yürürlüğe girmesinden itibaren; 251 inci maddenin ikinci
fıkrasına eklenen dördüncü cümlesi ise Kanunun yürürlüğe girmesinden
itibaren,

37- 257, 258, 261, 264, 265 ve 268 inci maddelerinde değişiklik yapan
hükümleri, Kanunun yürürlüğe girmesinden sonra yapılacak ihtiyatî haciz
taleplerinde,

1328-14

38- 280 inci maddesinde değişiklik yapan hükmü, Kanunun yürürlüğe
girmesinden önce açılmış ve derdest olan iptal davalarında da,^(1)^

39- 285, 286, 287, 288, 289, 290, 291, 292, 296, 297, 298, 300, 301,
302, 303 ve 309 uncu maddelerinde değişiklik yapan hükümleri ile bu
Kanunla getirilen 298/a ve 309/a ilâ 309/l maddeleri hükümleri, Kanunun
yürürlüğe girmesinden sonra yapılacak konkordato taleplerinde,

40- 318, 323 ve 326 ncı maddelerinde değişiklik yapan hükümleri ile
329/a maddesi hükmü, Kanunun yürürlüğe girmesinden sonra yapılacak
fevkalâde mühlet taleplerinde,

Uygulanır.

**Geçici Madde 6- (Ek: 12/2/2004-5092/11 md.) **

Bu Kanunda yer alan "icra tetkik mercii", "tetkik mercii" ve "mercii"
ibareleri "icra mahkemesi"; "icra mercii hâkimi" ve "mercii hâkimi"
ibareleri "icra hâkimi" olarak değiştirilmiştir. Çeşitli mevzuatta icra
tetkik mercii ve hâkimine yapılmış bulunan atıflar icra mahkemesi ve
hâkimine yapılmış sayılır.

**Geçici Madde 7- (Ek: 2/3/2005-5311/29 md.)**

Bölge adliye mahkemelerinin, 26.9.2004 tarihli ve 5235 sayılı Adlî Yargı
İlk Derece Mahkemeleri ile Bölge Adliye Mahkemelerinin Kuruluş, Görev ve
Yetkileri Hakkında Kanunun geçici 2 nci maddesi uyarınca göreve başlama
tarihinden önce verilen kararlar hakkında, kesinleşinceye kadar İcra ve
İflâs Kanununun bu Kanunla yapılan değişiklikten önceki temyiz ve karar
düzeltmeye ilişkin hükümleri uygulanır.

**Geçici Madde 8- (Ek: 21/2/2007-5582/6 md.)**

Bu Kanunun 128 inci maddesinin üçüncü fıkrası ile 128/a maddesinin
ikinci fıkrasının yürürlüğe girmesini izleyen üçüncü yılın sonuna kadar
2499 sayılı Sermaye Piyasası Kanununun 38/A maddesinin birinci
fıkrasında tanımlanan konut finansmanından kaynaklanan alacaklar ile
Toplu Konut İdaresi Başkanlığının rehinle temin edilmiş alacaklarının
takibinde, taşınmaz için kıymet takdiri veya bilirkişi incelemesi,
Sermaye Piyasası Kanununun 22 nci maddesinin birinci fıkrasının (r)
bendi uyarınca gayrimenkul değerleme faaliyeti konusunda yetki verilmiş
kişi veya kurumların yanı sıra diğer uzman bilirkişiler marifetiyle de
yapılabilir.

**Geçici Madde 9- (Ek: 2/7/2012-6352/38 md.) ^(2)^**

9 uncu maddenin ikinci fıkrası gereği ödeme yapılabilmesi için ilgilisi
tarafından, anılan maddenin yürürlüğe girdiği tarihten itibaren altı ay
içinde banka hesap numarasının bildirilmesi gerekir.

**Geçici Madde 10- (Ek: 2/7/2012-6352/38 md.)**

Bu Kanunun ilgili hükümlerinin yürürlüğe girdiği tarihten önce
başlatılan takip işlemleri hakkında, değişiklikten önceki hükümlerin
uygulanmasına devam edilir.

*––––––––––––––––*

*(1) 12/2/2004 tarihli ve 5092 sayılı Kanunun 10 uncu maddesiyle bu
bentte “davalarında” ibaresinden sonra gelmek üzere “da” ibaresi
eklenmiş ve metne işlenmiştir.*

*(2) 2/7/2012 tarihli ve 6352 sayılı Kanunun 106 ncı maddesiyle, bu
maddenin 5/1/2013 tarihinde yürürlüğe girmesi hüküm altına alınmıştır.*

1328-15

**Geçici Madde 11- (Ek: 2/7/2012-6352/38 md.) ^(1)^**

Adalet Bakanlığı, 88 inci maddenin beşinci fıkrası gereğince hukuki ve
teknik her türlü altyapıyı anılan maddenin yürürlüğe girdiği tarihten
itibaren bir yıl içinde tamamlar. Lisanslı yediemin depoları faaliyete
geçinceye kadar o yerdeki mevcut depo ve garajlarda muhafaza
işlemlerine, mevcut yönetmelik ve ücret tarifeleri çerçevesinde devam
olunur.

Mevcut depo ve garajlarda muhafaza edilen ancak hukuken muhafazasına
gerek kalmayan malların, anılan maddenin yürürlüğe girdiği tarihten
itibaren bir ay içinde teslim alınması için icra müdürü tarafından
ilgilisine resen bildirim yapılır.

İlgilisine tebligat yapılamazsa veya verilen süre içinde mal geri
alınmazsa, üç ay içinde, 88 inci maddenin altıncı fıkrası hükmü uyarınca
satış işlemi yapılır.

Ancak, satış yapılamazsa Adalet Bakanlığı tarafından görevlendirilecek
icra müdürünün başkanlığında kaymakamlık, belediye, ilgili yer baro
başkanlığı ve ticaret odası tarafından bildirilecek birer kişinin
katılımıyla oluşturulacak değer tespit komisyonu tarafından tespit
edilecek değer üzerinden, yedieminin alacağına mahsup için malın
mülkiyeti yediemine devredilebilir; komisyon, ekonomik bir değerinin
kalmadığına karar verirse mal bir tutanakla imha edilir.

Satılan veya mülkiyeti devredilen malın bedelinden, muhafaza ve diğer
giderler mahsup edildikten sonra varsa artan miktar talep halinde
ilgilisine ödenir.

*Meriyet zamanı:*

**Madde 369 –** Bu kanunun meriyeti 4 Eylül 1932 tarihinden başlar.

*Kanunu icraya memur olanlar:*

**Madde 370 –** Bu kanunun hükümlerini icraya İcra Vekilleri Heyeti
memurdur.

*––––––––––––––––*

*(1) 2/7/2012 tarihli ve 6352 sayılı Kanunun 106 ncı maddesiyle, bu
maddenin 5/1/2013 tarihinde yürürlüğe girmesi hüküm altına alınmıştır.*

1328-17

**9/6/1932 TARİHLİ VE 2004 SAYILI İCRA VE İFLAS KANUNUNA **

**İŞLENEMEYEN HÜKÜMLER**

*1 – 18/2/1965 tarihli ve 538 sayılı Kanunun geçici maddeleri :*

**Geçici Madde 1 –** Bu kanunun yürürlüğe girdiği tarihte takip hangi
safhada ise bu safhanın tamamlanmasına kadar eski kanun hükümleri
uygulanır.

**Geçici Madde 2 –** Alacaklının talebi ve ödeme emrinin tanzimi ile
itiraz ve itirazın kaldırılması birinci safhayı; haciz ve haczi
tamamlıyan muameleler ikinci safhayı; paraya çevirme son safhayı teşkil
eder.

İflas yolu ile yapılan takiplerde iflas kararının kesinleşmesine kadar
geçen devre birinci safha; mütaakıp devre ikinci safha sayılır.

**Geçici Madde 3 –** Konkordato mühletinin bu kanunun yürürlüğe
girmesinden önce verilmesi halinde kanunun eski 285 inci maddesinin son
fıkrası hükmü uygulanır.

**Geçici Madde 4 –** İstihkak davaları haczin icrası tarihinde; iptal
davaları da iptali istenen muamelelerin yapıldığı tarihte yürürlükte
olan kanun hükümlerine tabidir.

**Geçici Madde 5 –** 72 nci madde hükümleri bu kanun yürürlüğe girdikten
sonra haciz ve rehnin paraya çevrilmesi yoliyle yapılmış bütün takipler
hakkında uygulanır.

**Geçici Madde 6 –** Adalet Bakanlığı 14 üncü maddenin ikinci fıkrasında
sözü geçen Resmi Kararlar Dergisinin en geç bu kanunun yayınlanmasını
takip eden bir sene içinde çıkarılmasını sağlar.

*2 – 6/6/1985 tarihli ve 3222 sayılı Kanunun geçici maddesi:*

**Geçici Madde –** İcra ve İflas Kanununun bu Kanunla değiştirilen
hükümleri Kanunun yürürlüğe girmesinden önceki olay ve işlemler hakkında
da uygulanır.

Şu kadar ki, bu Kanunun, icra ve İflas Kanununun;

a\) 59, 62, 162 ve 168 inci maddelerinde değişiklik yapan hükümleri,
Kanunun yürürlüğünden sonra yapılacak takipler hakkında,

b\) 68 ve 68 a maddelerinde değişiklik yapan hükümleri, Kanunun
yürürlüğünden sonra yapılacak itirazlar hakkında,

c\) 78 inci maddesinde değişiklik yapan hükmü, Kanunun yürürlüğünden
sonra yapılacak taksit sözleşmeleri hakkında,

d\) 79 uncu maddesinde değişiklik yapan hükmü, Kanunun yürürlüğünden
sonra yapılacak şikayetler hakkında,

e\) 116, 129 ve 133 üncü maddelerinde değişiklik yapan hükümleri, Kanunun
yürürlüğünden sonra vuku bulacak satış, talepleri üzerine yapılacak
satışlar hakkında,

f\) 135 inci maddesinde değişiklik yapan hükmü, Kanunun yürürlüğünden
sonra kesinleşen satışlar hakkında,

g\) 221 inci maddesinde değişiklik yapan hükmü, Kanunun yürürlüğünden
sonra yapılacak alacaklılar toplantısı hakkında,

h\) 223 üncü maddesinde değişiklik yapan hükmü, Kanunun yürürlüğünden
sonra yapılacak iflas idare memuru seçimleri ile tahakkuk ettirilecek
ücretler hakkında,

1328-18

ı) 166, 219, 234, 240, 288, 292, 296 ve 300 üncü maddelerinde değişiklik
yapan hükümleri, Kanunun yürürlüğünden sonra yapılacak ilanlar hakkında,

j\) 302 nci maddesinde değişiklik yapan hükmü, Kanunun yürürlüğünden
sonra verilecek kararlar hakkında,

k\) 337, 338, 340, 341 ve 343 üncü maddelerinde değişiklik yapan
hükümleri ile bu Kanunla getirilen 352 a maddesi hükmü, Kanunun
yürürlüğünden sonra işlenecek suçlar hakkında,

l\) 363 üncü maddesinde değişiklik yapan hükmü, Kanunun yürürlüğünden
sonra verilecek kararlara karşı yapılacak temyiz talepleri hakkında,

Uygulanır.

*3 – 9/11/1988 tarihli ve 3494 sayılı Kanunun geçici maddesi:*

**Geçici Madde –** Bu Kanunun, İcra ve İflas Kanununun 195 ve 196 ncı
maddelerindeki değişiklik yapan faize dair hükümleri, bu Kanunun
yürürlük tarihinden itibaren uygulanır.

Ayrıca;

a\) 67, 68, 68/a ve 169/a maddelerini değiştiren hükümleri, Kanunun
yürürlüğünden sonra yapılan itiraz ve şikayetler hakkında,

b\) 69, 72, 89, 97, 158, 160, 164, 165, 173, 177, 178, 269/b, 275 ve
345/b maddelerini değiştiren hükümleri, Kanunun yürürlüğünden sonra
açılan davalarda,

c\) 83/c, 85, 91 ve 103 üncü maddelerini değiştiren hükümleri, Kanunun
yürürlüğünden sonra yapılan haciz işlemleri hakkında,

d\) 150/d ve 170/a maddelerini değiştiren hükümleri, Kanunun
yürürlüğünden önce yapılan takipler hakkında,

e\) 116, 118, 124, 126, 129, 133 ve 134 üncü maddelerini değiştiren
hükümleri, Kanunun yürürlüğünden sonra yapılan satışlar hakkında,

f\) 221 inci maddesini değiştiren hükmü, Kanunun yürürlüğünden sonra
yapılan ilk alacaklılar toplantısında,

g\) 287 nci maddesini değiştiren hükmü, Kanunun yürürlüğünden sonra
yapılan konkordato talepleri hakkında,

h\) 227, 288 ve 363 üncü maddelerini değiştiren hükümleri, Kanunun
yürürlük tarihinden sonra verilen kararlara karşı yapılan temyiz
talepleri hakkında,

i\) 111 inci maddesini değiştiren hükmü, Kanunun yürürlüğünden önce
yapılan taksit sözleşmeleri hakkında,

j\) 168 ve 170 inci maddelerini değiştiren hükümleri, Kanunun
yürürlüğünden sonra yapılan takipleri hakkında,

k\) 193 ve 194 üncü maddelerini değiştiren hükümleri, Kanunun
yürürlüğünden sonra açılan iflaslar hakkında,

l\) 208, 219, 232, 233, 235 ve 237 nci maddelerini değiştiren hükümleri,
bu Kanunun yürürlüğünden önce açılan iflaslar hakkında,

m\) 278, 279 ve 280 inci maddelerini değiştiren hükümleri, bu Kanunun
yürürlüğe girmesinden sonra yapılan tasarruf ve şerhler hakkında,

1329

n\) 127, 128, 150/g ve 166 ncı maddelerini değiştiren hükümleri, Kanunun
yürürlüğünden sonraki olay ve işlemler hakkında,

o\) 68/b ve 150/ı maddelerini değiştiren hükümleri, 2 Mayıs 1985
tarihinden sonra yapılan takipler hakkında,

Uygulanır.

*4 – 8/6/2000 tarihli ve 4578 sayılı Kanunun geçici maddesi*

**Geçici Madde 1 –** 2004 sayılı Kanunun bu Kanunla değiştirilen hükmü,
Kanunun yürürlüğe girmesinden sonra açılacak dava ve işlerde uygulanır.

*5 – 17/7/2003 tarihli ve 4949 sayılı Kanunun 104 üncü maddesi*

**Madde 104-** 2004 sayılı Kanunun 309/a ilâ 309/l maddelerinin
uygulanmasına ilişkin usul ve esaslar Adalet Bakanlığınca çıkarılacak
yönetmelikte gösterilir.

1331

**2004 SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL**

**EDİLEN HÜKÜMLERİN YÜRÜRLÜĞE GİRİŞ TARİHİNİ GÖSTERİR LİSTE**

  --------------------------------------------------------------------------------- ------------------------------------------------------------- ---------------------------------------------------------------------------
  **Değiştiren Kanunun/KHK’nin/ İptal Eden Anayasa Mahkemesi Kararının Numarası**   **2004 sayılı Kanunun değişen veya iptal edilen maddeleri**   **Yürürlüğe Giriş **
                                                                                                                                                  
                                                                                                                                                  **Tarihi**

  2228                                                                              —                                                             31/5/1933

  3890                                                                              —                                                             9/9/1940

  6763                                                                              —                                                             1/1/1957

  51                                                                                —                                                             1/6/1962

  538                                                                               —                                                             6/6/1965

  1045                                                                              —                                                             28/3/1968

  1475                                                                              —                                                             1/9/1971
                                                                                                                                                  
                                                                                                                                                  9 uncu bölümden yeralan ceza hükümleri dışında kalan hükümleri 12/11/1970

  2494                                                                              —                                                             18/8/1981

  3222                                                                              —                                                             15/7/1985

  3494                                                                              —                                                             25/11/1988

  4301                                                                              —                                                             9/8/1997

  4358                                                                              —                                                             4/4/1998

  4578                                                                              —                                                             13/6/2000

  4949                                                                              —                                                             30/7/2003^(1)^
  --------------------------------------------------------------------------------- ------------------------------------------------------------- ---------------------------------------------------------------------------

\_\_\_\_\_\_\_\_\_\_\_\_\_\_\_\_\_\_\_

*(1) 17/7/2003 tarihli ve 4949 sayılı Kanun ile yapılan değişikliklerin
farklı tarihte yürürlüğe girmesi hususunda Geçici Madde 5‘e bakınız.*

1332

  --------------------------------------------------------------------------------- ----------------------------------------------------------------------------------------------------------------------------------------------------------- ----------------------
  **Değiştiren Kanunun/KHK’nin/ İptal Eden Anayasa Mahkemesi Kararının Numarası**   **2004 sayılı Kanunun değişen veya iptal edilen maddeleri**                                                                                                 **Yürürlüğe Giriş **
                                                                                                                                                                                                                                                
                                                                                                                                                                                                                                                **Tarihi**

  5092                                                                              114, 128/a, 166, 179/b, 288, 302, 309/b, 309/m-309/ü, Geçici Madde 5,6                                                                                      21/2/2004

  5219                                                                              88                                                                                                                                                          21/7/2004

  5311 ^(1)^                                                                        10/a, 24, 32, 33, 36, 38, 40,69, 97, 149/a, 150/a, 164, 169/a, 182, 227, 254, 258, 265, 299, 307, 320, 327, 328, 353, 363,364, 365, 366 ve Geçici Madde 7   1/4/2005

  5358                                                                              331,332,333,333/a,334,334/a,336,336/a,337,337/a,338, 339,340,341,342,343,344,345/a, 345/b, 346,347, 348, 352/a,352/b,353,354                                1/6/2005

  5582                                                                              45,128,128/a,134,149/a ve Geçici Madde 8                                                                                                                    6/3/2007

  6217                                                                              353, 354                                                                                                                                                    14/4/2011

  6103                                                                              23, 24, 26, 27, 28, 29, 31, 31/a, 91, 92, 97, 136, 144, 144/a, 153, 153/a,179/a, 206, 257, 288                                                              1/7/2012

  6352                                                                              1, 8, 13/a, 18, 32, 42, 67, 68, 68/a, 69, 72, 82, 89 uncu maddedeki ibare değişikliği ,97, 99, 110, 169/a, 170, Geçici Madde 10                             5/7/2012
                                                                                                                                                                                                                                                
                                                                                    8/a, 9, 12,58, 60, 88, 89/7, 106, 112, 114, 115, 116,118, 124, 126, 127, 129, 150/e, 168, 171, 243, Geçici Madde 9, 11                                      5/1/2013
  --------------------------------------------------------------------------------- ----------------------------------------------------------------------------------------------------------------------------------------------------------- ----------------------

*(1) Bu Kanunun yürürlük tarihi 31/3/2005 tarihli ve 5328 sayılı Kanunun
Geçici 1’inci maddesiyle “1 Haziran 2005” şeklinde değiştirilmiştir.*
