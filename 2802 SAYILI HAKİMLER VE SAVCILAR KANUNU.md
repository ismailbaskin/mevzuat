5614

[]{#K29 .anchor}**HÂKİMLER VE SAVCILAR KANUNU^(1)(2)^**

**Kanun Numarası : 2802**

**Kabul Tarihi : 24/2/1983**

**Yayımlandığı R. Gazete : Tarih : 26/2/1983 Sayı : 17971**

**Yayımlandığı Düstur : Tertip : 5 Cilt : 22 Sayfa : 189**

*Bu Kanunun yürürlükte olmayan hükümleri için bakınız*

*“Yürürlükteki Bazı Kanunların Mülga Hükümleri Külliyatı“*

*Cilt: 2 Sayfa: 1213*

BİRİNCİ KISIM

*Genel Hükümler*

BİRİNCİ BÖLÜM

*Amaç ve Kapsam*

*Amaç: ^(3)^*

**Madde 1 – **Bu Kanunun amacı;

a)Adli ve idari yargı hâkim ve savcılarının niteliklerini, atanmalarını,
hak ve ödevlerini, aylık ve ödeneklerini, meslekte ilerlemelerini,
görevlerinin ve görev yerlerinin geçici veya sürekli olarak
değiştirilmesini, haklarında disiplin kovuşturması açılmasını ve
disiplin cezası verilmesini, görevleriyle ilgili veya görevleri
sırasında işledikleri veya kişisel suçlarından dolayı soruşturma
yapılmasını ve yargılamalarına karar verilmesini, meslekten çıkarılmayı
gerektiren suçluluk veya yetersizlik hallerini, meslek içi eğitimlerini
ve diğer özlük işlerini,

b\) (…) ^(3)^ , Yargıtay ve Danıştay Başkan ve üyelerinin aylık ve
ödenekleri ile diğer mali, sosyal hak ve yardımlarını,

Düzenlemektir.

*––––––––––––––––––*

*(1)12/2/1989 tarihli ve 360 sayılı KHK‘nin Geçici Maddesi ile 2802
sayılı Hâkimler ve Savcılar Kanunu ve bu Kanuna ekli (1) sayılı cetvel
ile diğer kanunlarda yer alan Cumhuriyet savcılığı unvanı, il ve ilçe
Cumhuriyet başsavcılığı; Cumhuriyet savcı yardımcılığı unvanı,
Cumhuriyet savcılığı; Yargıtay Cumhuriyet Başsavcı yardımcılığı unvanı,
Yargıtay Cumhuriyet savcılığı, Devlet güvenlik mahkemesi Cumhuriyet
savcılığı unvanı, Devlet güvenlik mahkemesi Cumhuriyet başsavcılığı;
Devlet güvenlik mahkemesi Cumhuriyet savcı yardımcılığı unvanı, Devlet
güvenlik mahkemesi Cumhuriyet savcılığı olarak değiştirilmiş ve
Cumhuriyet savcı başyardımcılığı ile Yargıtay Cumhuriyet Başsavcı
Başyardımcılığı unvanları kaldırılmıştır.*

*(2) 16/6/2004 tarihli ve 5190 sayılı Kanunun Geçici 5 inci maddesi;
diğer kanunlarda geçen "Devlet Güvenlik Mahkemesi", "Devlet Güvenlik
Mahkemesi Yedek Hâkimliği", "Devlet Güvenlik Mahkemesi Cumhuriyet
başsavcılığı ve Cumhuriyet savcısı" ibarelerinin sırasıyla "1412 sayılı
Kanunun 394/a maddesi gereğince Hâkimler ve Savcılar Yüksek Kurulunca
görevlendirilecek veya kurulacak ağır ceza mahkemesi", "ağır ceza
mahkemesi üyesi", "1412 sayılı Kanunun 394/a maddesinde belirtilen
suçları soruşturmak ve kovuşturmakla görevlendirilen Cumhuriyet savcısı"
olarak uygulanacağını hüküm altına almıştır.*

*(3) 30/3/2011 tarihli ve 6216 sayılı Kanunun 75 inci maddesiyle, bu
maddede yer alan “Anayasa Mahkemesi” ibaresi madde metninden
çıkarılmıştır.*

5615

*Kapsam: ^(1)^*

**Madde 2 – **Bu Kanun, adli yargı hâkim ve Cumhuriyet savcıları ile
idari yargı hâkim ve savcıları hakkında uygulanır.

(…) ^(1)^, Yargıtay ve Danıştay Başkan ve üyeleri de 1 inci maddenin (b)
bendinde sayılan özlük hakları bakımından bu Kanun hükümlerine
tabidirler.

*Tanımlar: ^(2)^*

**Madde 3 – **Bu Kanunun uygulanmasında;

a\) Hâkim:

1.Adli yargıda : Mahkeme başkan ve üyelerini, hâkimleri, Yargıtay tetkik
hâkimleri ile Adalet Bakanlığı merkez, bağlı ve ilgili kuruluşlarında
idari görevlerde çalışan hâkimleri,

2\. İdari yargıda : Mahkeme başkan ve üyelerini, hâkimleri, Danıştay
tetkik hâkimleri ile Adalet Bakanlığı merkez, bağlı ve ilgili
kuruluşlarında idari görevlerde çalışan hâkimleri,

b\) Savcı:

1**.(Değişik: 12/2/l989 – KHK-360/1 md.; Değiştirilerek Kabul :
24/1/1990 – 3611/1 md.)** Adli yargıda: İl ve ilçe Cumhuriyet
başsavcılarını, Cumhuriyet başsavcı vekillerini, Cumhuriyet savcılarını,
Yargıtay Cumhuriyet savcıları ile Adalet Bakanlığı merkez, bağlı ve
ilgili kuruluşlarında idari görevlerde çalışan savcıları,

2\. İdari yargıda : Danıştay savcıları ile Adalet Bakanlığı merkez, bağlı
ve ilgili kuruluşlarında idari görevlerde çalışan savcıları,

İfade eder.

İKİNCİ BÖLÜM

*Haklar ve Ödevlere İlişkin Temel İlkeler*

*Bağımsızlık, teminat ve ödevler:*

**Madde 4 – **Hâkimler mahkemelerin bağımsızlığı ve hâkimlik teminatı
esaslarına göre görev yaparlar. Hiçbir organ, makam, merci veya kişi,
yargı yetkisinin kullanılmasında mahkemelere ve hâkimlere emir ve
talimat veremez, genelge gönderemez, tavsiye ve telkinde bulunamaz.

Hâkimler, görevlerinde bağımsızdırlar; Anayasaya, kanuna ve hukuka uygun
olarak vicdani kanaatlerine göre hüküm verirler.

*Gözetim ve denetim hakkı:*

**Madde 5 – (Değişik birinci fıkra : 12/2/1989 – KHK-360/2 md.; Aynen
Kabul: 24/1/1990 – 3611/2 md.)** Yargıtay, bütün adalet mahkemeleri
üzerinde, Danıştay, bütün idari mahkemeler üzerinde yargı denetimi ve
gözetimi; Yargıtay Cumhuriyet Başsavcısı, Yargıtay Cumhuriyet savcıları
üzerinde, Danıştay Başsavcısı, Danıştay savcıları üzerinde, ağır ceza
Cumhuriyet başsavcıları, merkezdeki Cumhuriyet savcıları ile bağlı ilçe
Cumhuriyet başsavcıları ve Cumhuriyet savcıları üzerinde, gözetim ve
denetim hakkına sahiptir.

*–––––––––––––*

*(1) 30/3/2011 tarihli ve 6216 sayılı Kanunun 75 inci maddesiyle, bu
maddede yer alan “Anayasa Mahkemesi” ibaresi madde metninden
çıkarılmıştır.*

*(2) 22/12/2005 tarihli ve 5435 sayılı Kanunun 39 uncu maddesiyle bu
maddenin birinci fıkrasının (a) bendinin (1) ve (2) numaralı alt
bentleri ile (b) bendinin (1) ve (2) numaralı alt bentlerinde bulunan,
"Adalet Bakanlığı merkez kuruluşunda" ibareleri "Adalet Bakanlığı
merkez, bağlı ve ilgili kuruluşlarında" şeklinde değiştirilmiş ve metne
işlenmiştir.*

5616

Mahkeme başkanlarının, yargılamanın düzenli bir şekilde yürütülmesine
ilişkin olarak görevli oldukları mahkeme dairelerindeki hâkimler
üzerinde gözetim hakkı vardır.

Adalet Bakanı, yargı yetkisinin kullanılmasına ilişkin görevler hariç
olmak üzere hâkim ve savcılar üzerinde gözetim hakkını haizdir.

Hâkim ve savcılar idari görevleri yönünden Adalet Bakanlığına
bağlıdırlar.

*Denetim, inceleme, soruşturma ve kovuşturma:*

**Madde 6 – **Hâkim ve savcılar hakkında denetim, inceleme, soruşturma
ve kovuşturma yapılması bu Kanun hükümlerine tabidir.

İKİNCİ KISIM

*Hâkimlik ve Savcılık*

BİRİNCİ BÖLÜM

*Adaylık Dönemi*

*Adaylık:*

**Madde 7 – **Adaylık dönemini geçirip aşağıdaki koşullara uygun olarak
ehliyetini kanıtlamış olmadıkça, hiç kimse hâkimlik ve savcılığa
atanamaz.

39 uncu madde hükmü saklıdır.

Adaylar, Devlet Memurları Kanunundaki Genel İdare Hizmetleri Sınıfına
dahil olup, hâkimlik ve savcılığın sınıf ve derecelerine dahil
değildirler ve haklarında, Devlet Memurları Kanununun bu Kanuna aykırı
olmayan hükümleri uygulanır.

*Adayların nitelikleri :*

**Madde 8 – **Adaylığa atanabilmek için :

a)Türk vatandaşı olmak,

b\) **(Değişik: 3/6/2011-KHK-643/12 md.; İptal:** **Anayasa Mahkemesi’nin
14/2/2013 tarihli ve E:2011/89, K:2013/29 sayılı Kararı ile.; Yeniden
düzenleme: 2/12/2014-6572/28 md.)** Giriş sınavının yapıldığı yılın ocak
ayının birinci günü itibarıyla otuzbeş yaşını doldurmamış olmak.

c\) Adli yargı adayları için; hukuk fakültesinden mezun olmak veya
yabancı bir hukuk fakültesini bitirip de Türkiye‘deki hukuk fakülteleri
programlarına göre eksik kalan derslerden sınava girip başarı belgesi
almış bulunmak,

**(Değişik ikinci paragraf: 22/12/2005 - 5435/1 md)** İdarî yargı
adayları için; hukuk fakültesinden mezun olmak veya yabancı bir hukuk
fakültesini bitirip de Türkiye'de hukuk fakülteleri programlarına göre
eksik kalan derslerden sınava girip başarı belgesi almış bulunmak, hukuk
fakültesinden mezun olanlar dışından alınacak adaylar bakımından, her
dönemde alınacak aday sayısının yüzde yirmisini geçmemek üzere ihtiyaç
oranında, hukuk veya hukuk bilgisine programlarında yeterince yer veren
siyasal bilgiler, idarî bilimler, iktisat ve maliye alanlarında en az
dört yıllık yüksek öğrenim yapmış veya bunlara denkliği kabul edilmiş
yabancı öğretim kurumlarından mezun olmak, ^(1)^

d\) Kamu haklarından yasaklı olmamak,

e\) **(Mülga: 22/12/2005 - 5435/43 md.)**

–––––––––––––––––

*(1) 1/12/2007 tarihli ve 5720 sayılı Kanunun 1 inci maddesiyle bu
paragrafta yer alan "her dönemde ihtiyaç oranında," ibaresi "her dönemde
alınacak aday sayısının yüzde yirmisini geçmemek üzere ihtiyaç
oranında," şeklinde değiştirilmiş ve metne işlenmiştir.*

5616-1

f\) Askerlik durumu itibariyle askerlikle ilgisi bulunmamak veya
muvazzaflık hizmetini yapmış yahut ertelenmiş veya yedeğe geçirilmiş
olmak,

g\) Hâkimlik ve savcılık görevlerini sürekli olarak yurdun her yerinde
yapmasına engel olabilecek vücut ve akıl hastalığı veya engelliliği,
alışılmışın dışında çevrenin yadırgayacağı şekilde konuşma ve
organlarının hareketini kontrol zorluğu çekmek gibi engeli bulunmamak,
^(1)^

h\) **(Değişik: 11/9/1987 – KHK 276/3 md.; Aynen Kabul: 24/2/1988-3409/3
md.)** Taksirli suçlar hariç olmak üzere, (...) ^(2)^ üç aydan fazla
hapis veya affa uğramış olsa bile Devletin şahsiyetine karşı işlenen
suçlarla zimmet, ihtilas, irtikap, rüşvet, hırsızlık, dolandırıcılık,
sahtecilik, inancı kötüye kullanma, dolanlı iflas gibi yüz kızartıcı
veya şeref ve haysiyet kırıcı bir suçtan veya kaçakçılık, resmi ihale ve
alım satımlara fesat karıştırma, Devlet sırlarını açığa vurma
suçlarından dolayı hükümlü bulunmamak veya bu suçlardan veya taksirli
suçlar hariç olmak üzere üç aydan fazla hürriyeti bağlayıcı cezayı
gerektiren bir fiilden dolayı soruşturma veya kovuşturma altında
olmamak. ^(2)^

I\) Yazılı yarışma sınavı ile mülakatta başarı göstermek,

j\) Hâkimlik ve savcılık mesleğine yakışmayacak tutum ve davranışlarda
bulunmamış olmak,

k\) **(Ek: 1/12/2007-5720/1 md.)** Avukatlık mesleğinden adaylığa geçmek
isteyenler için; yukarıdaki (ı) bendi hariç diğer şartları taşımakla
birlikte, mesleklerinde fiilen en az üç yıl çalışmış, giriş sınavının
yapıldığı yılın ocak ayının birinci günü itibariyle kırkbeş yaşını
doldurmamış ve kendi aralarında yapılacak olan yazılı yarışma sınavında
ve mülâkatta başarılı olmak, ^(3)(4)(5)^

şarttır.

*Adaylığa atama :*

**Madde 9 – (Değişik birinci fıkra: 22/12/2005 - 5435/2 md.)** Her yıl
alınacak aday sayısı, avukatlık mesleğinden alınacaklarla birlikte
Türkiye Adalet Akademisinin görüşü alınmak suretiyle, kadro ve ihtiyaç
durumuna göre Adalet Bakanlığınca tespit edilir.

–––––––––––––––––

*(1) 25/4/2013 tarihli ve 6462 sayılı Kanunun 1 inci maddesiyle, bu
bentte yer alan “sakatlığı” ve “özürlü durumları” ibareleri sırasıyla
“engelliliği” ve “engeli” şeklinde değiştirilmiştir.*

*(2) Bu arada yer alan " ağır hapis veya" ibaresi; 22/12/2005 tarihli ve
5435 sayılı Kanunun 1 inci maddesiy le madde metninden çıkarılmıştır.*

*(3) 8/8/2011 tarihli ve 650 sayılı KHK’nin 15 inci maddesiyle, bu
bentte yer alan “otuzbeş” ibaresi “kırkbeş” şeklinde değiştirilmiş ve
metne işlenmiştir.*

*(4) 24/10/2011 tarihli ve 661 sayılı KHK’nin 22 nci maddesiyle, bu
bentte yer alan “giriş sınavının yapıldığı yılın Ocak ayının son günü”
ibaresi “giriş sınavının yapıldığı tarih” şeklinde değiştirilmiş ve
metne işlenmiştir.*

*(5) 2/12/2014 tarihli ve 6572 sayılı Kanunun 28 inci maddesiyle, bu
bentte yer alan “beş” ibaresi “üç” ve “tarih” ibaresi “yılın ocak ayının
birinci günü” şeklinde değiştirilmiştir.*

5616-2

**(İkinci fıkra İptal: Ana.Mah.‘nin 14/12/1995 tarih ve
E.1995/19,K.1995/64 sayılı kararı ile; Yeniden düzenleme:
15/1/2003-4790/1 md.)** Yukarıdaki maddede belirtilen niteliklere sahip
olup, yazılı yarışma sınavı ile mülakatta başarı gösterenler, başarı
derecelerine göre sıraya konularak Adalet Bakanlığınca önceden
belirlenen ihtiyaç sayısına, daha önce başka görevlerde kadro, maaş ve
derece yönünden iktisap etmiş oldukları haklar nazara alınmak suretiyle
lisans, lisansüstü (master) ve doktora öğrenim durumlarına göre Devlet
memuriyetine giriş derece ve kademesiyle veya bu derecelerden aşağı
olmamak şartıyla müktesep olarak almış oldukları derece ve kademeyle
adaylığa atanırlar. Bu atamada, daha önce serbest avukatlık yapmış
olanların avukatlıkta geçen sürelerinin üçte ikisi de değerlendirilir.
Bu sıraya göre ihtiyaç sayısınca atananların dışında kalanlar bir hak
iddia edemezler.

Doktora yapanlar sadece mülakata tabi tutulurlar.

**(Mülga dört, beş ve altıncı fıkra: 22/12/2005 - 5435/ 43 md.)**

5617

**(Mülga son fıkra: 1/12/2007-5720/2 md.)**

*Yazılı yarışma sınavı ve mülâkatın yapılış şekli *

**Madde 9/A –** **(Ek: 1/12/2007-5720/3 md.)**

Yazılı yarışma sınavı, Adalet Bakanlığı ile imzalanacak protokole göre
Öğrenci Seçme ve Yerleştirme Merkezi tarafından yapılır.

Atama yapılacak boş kadroların sayısı, derecesi, unvanı, sınıfı,
atanacaklarda aranacak şartlar ile başvuruya ve sınava ilişkin
hususların yer aldığı duyuru, müracaat süresinin bitiminden en az onbeş
gün önce Türkiye genelinde günlük yayımlanan tirajı en yüksek beş
gazeteden birinde bir defa ve ayrıca Adalet Bakanlığı internet sitesinde
ilân olunur.

Yazılı sınav; Türkçe, matematik, Türk kültür ve medeniyetleri, Atatürk
ilkeleri ve inkılâp tarihi ve temel yurttaşlık bilgisi sorularından
oluşan genel yetenek ve genel kültür konuları ile

a\) Adlî yargıda; anayasa hukuku, medenî hukuk, borçlar hukuku, hukuk
yargılama usulü, ticaret hukuku, icra ve iflâs hukuku, ceza hukuku, ceza
yargılama usulü, idarî yargılama usulü ve idare hukuku,

b\) İdarî yargıda; anayasa hukuku, idare hukuku, idarî yargılama usulü,
hukuk yargılama usulü, borçlar hukuku (genel hükümler), medenî hukuk,
ceza hukuku (genel hükümler), vergi hukuku, vergi usul hukuku ve
maliye-ekonomi,

konularını kapsayan alan bilgisi sorularından yapılır.

Yazılı sınavda genel yetenek ve genel kültür soruları yirmi, alan
bilgisi soruları seksen puan ağırlığa sahip olacak şekilde
değerlendirmeye tâbi tutulur. Bu değerlendirme yapılırken genel yetenek
ve genel kültür konuları ile alan bilgisi konuları kendi aralarında eşit
olarak puanlanır.

Yazılı sınavda yüz tam puan üzerinden (…)^(1)^ en yüksek puan alandan
başlamak üzere, sınav ilânında belirtilen kadro sayısının iki katı
fazlası mülâkata çağrılır. **(Mülga ikinci cümle: 2/1/2017-KHK-680/6
md.) (…)** Bu şekilde çağrılan en düşük puana sahip adayla aynı puanı
alanlar da mülâkata alınır. ^(1)^ ^(2)^

Mülâkat Kurulu; Adalet Bakanlığı Müsteşarı veya görevlendireceği
Müsteşar Yardımcısı başkanlığında, Teftiş Kurulu Başkanı, Ceza İşleri,
Hukuk İşleri ve Personel Genel Müdürleri ile Türkiye Adalet Akademisi
Yönetim Kurulunun her sınav için kendi üyeleri arasından belirleyeceği
iki üye olmak üzere toplam yedi üyeden oluşur.

Türkiye Adalet Akademisi Yönetim Kurulunda Yargıtay ve Danıştay mensubu
birer üye bulunması halinde bu üyeler Mülâkat Kurulunda asıl üye olarak
görevlendirilir.

Türkiye Adalet Akademisi Yönetim Kurulunda Yargıtay ve Danıştay mensubu
üye sayısı birden fazla ise, Yargıtay kontenjanı için Yargıtay
mensupları arasından, Danıştay kontenjanı için Danıştay mensupları
arasından; Yargıtay veya Danıştay mensubu üyelerden birinin ya da her
ikisinin bulunmaması halinde ise Yönetim Kurulunun diğer üyeleri
arasından gizli oyla seçim yapılır.

–––––––––––––––

*(1) 2/1/2017 tarihli ve 680 sayılı KHK’nin 6 ncı maddesiyle, bu
fıkranın birinci cümlesinde yer alan “en az yetmiş puan almak kaydıyla”
ibaresi yürürlükten kaldırılmıştır.*

*(2) 8/8/2011 tarihli ve 650 sayılı KHK’nin 16 ncı maddesiyle, bu
fıkranın birinci ve ikinci cümlelerinde yer alan “bir katı” ibareleri
“iki katı” şeklinde değiştirilmiş ve metne işlenmiştir.*

5618

Asıl üyelerin hukukî veya fiilî sebeplerle katılamamaları halinde;
Teftiş Kurulu Başkanı, Ceza İşleri, Hukuk İşleri ve Personel Genel
Müdürlerinin yerine vekâlet edenler, Türkiye Adalet Akademisi Yönetim
Kurulundan katılacak üyelerin yerine ise, Yönetim Kurulunun kendi
üyeleri arasından her biri için ayrı ayrı gizli oyla belirleyeceği yedek
üyeler Mülâkat Kuruluna katılır.

Mülâkat, ilgilinin;

a\) Muhakeme gücünün,

b\) Bir konuyu kavrayıp özetleme ve ifade yeteneğinin,

c\) Genel ve fizikî görünümünün, davranış ve tepkilerinin mesleğe
uygunluğunun ve liyakatinin,

d\) Yetenek ve kültürünün,

e\) Çağdaş bilimsel ve teknolojik gelişmelere açıklığının,

puan vermek suretiyle değerlendirilmesi yöntemidir.

Mülâkat, yukarıdaki bentlerde yazılı özellikler herbiri yirmişer puan
üzerinden değerlendirilerek yapılır. Mülâkat Kurulunun her bir üyesi
tarafından verilen puanlar ayrı ayrı tutanağa geçirilir. Başarılı
sayılmak için, üyelerin yüz tam puan üzerinden verdikleri notların
aritmetik ortalamasının en az yetmiş olması şarttır.

Mülâkat sonucu en yüksek puan alandan başlamak üzere sıraya konularak
mülâkat başarı listesi hazırlanır ve bu listenin altı Mülâkat Kurulu
tarafından imzalanarak Personel Genel Müdürlüğüne teslim edilir.

Yazılı yarışma sınavına katılmayanların mazeretleri kabul edilmez.
Mazereti sebebiyle mülâkata katılamayanların müracaatı üzerine Mülâkat
Kurulunca mazeretlerinin kabulüne karar verildiği takdirde mülâkat yeri
ile günü tespit edilir ve ilgili mülâkata çağrılır. Mazeret
bildirenlerin mazereti Mülâkat Kurulunca reddedilir veya kabul edilmekle
birlikte verilen süre içinde mülâkata katılmazsa başarısız sayılır.

Sınava katılanların, yukarıda belirtilen yazılı yarışma sınavı notunun
yüzde yetmişi ile mülâkat notunun yüzde otuzunun toplamı tespit
edildikten sonra en yüksek puan alandan başlamak üzere nihai başarı
listesi hazırlanır. Bu sıralamaya tâbi tutulanların nihai puanlarının
eşit olması halinde, yazılı sınavda aldığı puana öncelik tanınır. Yazılı
puanlarının da eşit olması halinde, kura çekilmek suretiyle sırası
belirlenir ve bu konuda yapılan işlemler düzenlenecek tutanakta
gösterilir.

Hukuk alanında doktora yapmış olanlar ilân edilen boş kadrolara
başvurabilir. Bunlar sadece mülâkata tâbi tutulur. Bu durumda olanlar
için mülâkat puanı esas alınarak ayrı bir nihai başarı listesi
düzenlenir.

Yazılı yarışma sınavı ile mülâkatın sekretarya hizmetleri Adalet
Bakanlığı Personel Genel Müdürlüğü tarafından yerine getirilir.

Sınav kazananlardan gerçeğe aykırı beyanda bulunduğu tespit edilenlerin
sınavları geçersiz sayılarak atamaları yapılmaz. Ataması yapılmış olsa
dahi iptal edilir. Bunlar hiçbir hak talebinde bulunamazlar.

Sınavı kazananlardan ataması yapılıp da belge ile ispatı mümkün
zorlayıcı sebepler olmaksızın 657 sayılı Devlet Memurları Kanununun 62
nci maddesinde belirlenen kanunî süre içerisinde göreve başlamayanların
atamaları iptal edilir. Tekrar atanmaları için başvurmaları halinde
bunların atamaları yapılmaz.

5618-1

*Adaylık süresi ve eğitim^(1)^*

**Madde 10 – (Değişik: 22/12/2005 - 5435/3 md.)**

Adaylık süresi, 23.7.2003 tarihli ve 4954 sayılı Türkiye Adalet
Akademisi Kanunu hükümlerine tâbidir.

Adayların meslek öncesi eğitimleri, 4954 sayılı Kanun hükümleri uyarınca
yapılır. Avukatlık mesleğinden adaylığa alınanların, altı ay süreli
meslek öncesi eğitimleri, Adalet Bakanlığının görüşü alınmak suretiyle
Türkiye Adalet Akademisi Başkanlığınca çıkarılacak yönetmelikle
belirlenen esaslara göre Türkiye Adalet Akademisi Eğitim Merkezinde
yaptırılır.

Meslek öncesi eğitimini tamamlamadan görevden ayrılanlar ile meslek
öncesi eğitimlerini tamamlayıp, mesleğe kabul edildikten sonra meslek
öncesi eğitim süresi kadar çalışmadan görevden ayrılanlar, meslek öncesi
eğitimleri sırasında kendilerine ödenen aylık, ödenek, tazminatlar ile
her türlü ödemelerin, mecburî hizmetin eksik kalan kısmı ile orantılı
miktarını iki kat olarak ödemek zorundadırlar.

Adlî yargı adaylarından; meslek öncesi eğitimlerinin altı ayını,
avukatlık mesleğinden adaylığa geçenlerden meslek öncesi eğitimlerinin
üç ayını tamamlayanlar, adlî yargı teşkilâtının ihtiyaç durumu ile 11
inci madde gereğince doldurulan belge ve raporlar esas alınarak,
imkânlar ölçüsünde kendi istekleri göz önünde bulundurulmak ve Hâkimler
ve Savcılar Yüksek Kurulunun da görüşü alınmak suretiyle, Adalet
Bakanlığınca hâkimliğe veya Cumhuriyet savcılığına atanacak şekilde
ayrılırlar. Türkiye Adalet Akademisi, son eğitim döneminde öğretilecek
konuları bu ayrımı esas alarak belirler.^(2)^

*Adaylar hakkında düzenlenecek belgeler:*

**Madde 11 – **Her adayın vazifesini yapmakta gösterdiği kabiliyet ve
başarı ile görevine bağlılığı ve ahlaki gidişine dair bilgi; çalıştığı
daire amirleri tarafından o dairedeki staj süresinin sonunda düzenlenip,
mensup olduğu adalet komisyonuna verilecek belgeler ile adalet
komisyonunun mütalaasından ve adalet müfettişlerinin raporlarından
alınır. Yargıtay ve Danıştayda staj yapan adaylar için çalıştığı daire
amirleri tarafından o dairedeki staj süresinin sonunda düzenlenecek
raporlar Adalet Bakanlığına gönderilmek üzere ilgisine göre Yargıtay
Birinci Başkanlığına ve Danıştay Başkanlığına verilir.

**(Mülga fıkra: 22/12/2005 - 5435/43 md.)**

**(Değişik: 11/9/1987-KHK 276/5 Md.; Aynen Kabul: 24/2/1988-3409/5
Md.)** Birinci fıkrada gösterilen merciler bu husustaki kanaat ve
mütalaalarını, Adalet Bakanlığınca hazırlanacak fişlere yazarlar.^(3)^

*Adaylık süresi içinde göreve son verme:*

**Madde 12 – **Adayın;

a\) Adaylığa atanma niteliklerinden herhangi birini taşımadığının
sonradan anlaşılması,

b\) Adaylığa alındıktan sonra bu niteliklerden herhangi birini yitirmesi,

c\) Adaylık süresi içindeki davranışlarında hâkimlikle bağdaşmayacak
tutumları, göreve devamsızlığı, bilgi ve iş yapma kabiliyeti bakımından
yeterli olmadığının tespit edilmesi,

Hallerinde adaylığına Adalet Bakanlığınca son verilir.

––––––––––––––

*(1) Bu madde başlığı " Adaylık süresi:" iken; 22/12/2005 tarihli ve
5435 sayılı Kanunun 3 üncü maddesiyle metne işlendiği şekilde
değiştirilmiştir. *

*(2) 8/8/2011 tarihli ve 650 sayılı KHK’nin 17 nci maddesiyle, bu
fıkrada yer alan “bir yılını” ibaresi “altı ayını” şeklinde
değiştirilmiş ve metne işlenmiştir.*

*(3) Bu fıkrada geçen "Yukarıdaki fıkralarda" ibaresi, 22/12/2005
tarihli ve 5435 sayılı Kanunun 4 üncü maddesiyle "Birinci fıkrada"
şeklinde değiştirilmiş ve metne işlenmiştir. *

5618-2

Haklarındaki soruşturma veya kovuşturma nedeniyle adaylıklarına son
verilenlerden takipsizlik kararı veya son soruşturmanın açılmasına yer
olmadığına dair karar veya beraat hükmü verilenler, Kanunda belirtilen
niteliklere sahip olmaları koşuluyla yeniden adaylığa alınabilirler.

*Atama ^(1)^*

**Madde 13 – (Değişik:22/12/2005 - 5435/5 md.)**

Meslek öncesi eğitim sonunda yapılan yazılı ve sözlü sınav neticesinde
başarılı olan ve mani hâli olmayan, erkekler için askerliğini yaptığını
veya askerlikle ilişiği olmadığını belgeleyen adayların mesleğe
kabullerine Hâkimler ve Savcılar Yüksek Kurulunca karar verilir. ^(1)^

Mesleğe kabullerine karar verilen adayların, adlî ve idarî yargı
teşkilâtının ihtiyacı ile eş durumu ve diğer durumları göz önünde
bulundurulmak suretiyle, adlî yargı adayları için görev yerleri; idarî
yargı adayları için görevleri ve görev yerleri Hâkimler ve Savcılar
Yüksek Kurulunca yapılacak ad çekme ile belirlenir.

Atamalar, ilgililerin adaylığa giriş derece ve kademesine bir derece
ilâve edilmek suretiyle bulunacak derece ve kademeler üzerinden Hâkimler
ve Savcılar Yüksek Kurulunca yapılır. Hâkimler ve Savcılar Yüksek
Kurulunun atamaya ilişkin tüm kararları Resmî Gazetede yayımlanır.

Ayrıca hâkim adaylığında geçen sürenin tamamı ile avukat adaylığında
mahkemelerde yapılmış olan staj süresi, kademe ilerlemesi ve derece
yükselmesinde değerlendirilir.

*Muvazzaf askerlik hizmetinin değerlendirilmesi:*

**Madde 14 – **Muvazzaf askerlik hizmetini yaptıktan sonra hakimlik ve
savcılığa atananların askerlikte geçen süreleri kademe ilerlemesi ve
derece yükselmesinde değerlendirilir.

İKİNCİ BÖLÜM

*Hakimliğin ve Savcılığın Sınıf ve Dereceleri*

*Sınıflar ve kıdem:*

**Madde 15 – (Değişik: 22/12/2005 - 5435/6 md.)**

** **Hâkimlik ve savcılık mesleği; üçüncü sınıf, ikinci sınıf, birinci
sınıfa ayrılmış ve birinci sınıf olmak üzere dört sınıfa ayrılır.

Birinci sınıfa ayrıldığı tarihten itibaren üç yıl süre ile başarılı
görev yapmış ve birinci sınıfa ayrılma niteliklerini yitirmemiş hâkim ve
savcılar birinci sınıf olurlar.

Hâkim ve savcıların kıdemleri, bulundukları sınıf ve dereceye göre
belirlenir ve o sınıf ve dereceye atandıkları tarihten itibaren
hesaplanır. Bir üst sınıf veya derecede bulunanlar alt sınıf veya
derecede bulunanlardan kıdemli sayılırlar. Ancak, bu hesaplama
yapılırken, 9 uncu maddenin ikinci fıkrasına göre adaylığa diğer kamu
görevlerinde iktisap ettikleri derece ve kademe üzerinden atananların,
bu derece ve kademeleri ile o görevlerde geçen süreleri dikkate alınmaz.

Bulunulan sınıf ve derecenin aynı olması hâlinde sırasıyla, bu sınıf
veya dereceye yükselme tarihi, adaylığa başlama tarihi, mesleğe başlama
tarihi, meslek öncesi eğitim sonu yazılı sınav puanı dikkate alınarak
kıdem durumu belirlenir. Bunların da aynı olması hâlinde, doğum tarihi
önce olan kıdemli sayılır.

*–––––––––––––––––*

*(1) 1/7/2016 tarihli ve 6723 sayılı Kanunun 23 üncü maddesiyle, bu
maddenin birinci fıkrasında yer alan “yazılı sınavda” ibaresi “yapılan
yazılı ve sözlü sınav neticesinde” şeklinde değiştirilmiştir.*

5618-3

*Adli yargı ile ilgili cetvel :*

**Madde 16 – **Adli yargı hakimliği ile Cumhuriyet Savcılığının sınıf,
derece ve görev unvanları, bu Kanuna bağlı (1) sayılı cetvelde
gösterilmiştir.

*İdari yargı ile ilgili cetvel :*

**Madde 17 – **İdari yargı hakimliği ile savcılığının sınıf, derece ve
görev unvanları, bu Kanuna bağlı (2) sayılı cetvelde gösterilmiştir.

ÜÇÜNCÜ BÖLÜM

*İlerleme ve Yükselme*

*Genel Kural :*

**Madde 18 – (Değişik : 11/9/1987 – KHK 276/8 md. ; Aynen Kabül :
24/2/1988 – 3409/8 md.)**

Hakimlik ve savcılık mesleğinde bulunanlar aşağıdaki maddelerde
gösterilen usul ve esaslar uyarınca her yıl kademe ilerlemesi ve her iki
yılda bir derece yükselmesi yaparlar.

Süresini dolduranların kademe ilerlemeleri 20 inci madde hükümleri
dairesinde yapılır. Derece yükselmeleri ise, yılın Nisan, Ağustos ve
Aralık aylarının son günlerinden geçerli olmak üzere Hakimler ve
Savcılar Yüksek Kurulunca yapılır.

*Kademe ilerlemesinin usul ve esasları:*

**Madde 19 – **Hakimlik ve savcılık mesleğinde bulunanların bulundukları
derecenin kademelerinde ilerleyebilmeleri için;

a\) Bulundukları kademede en az bir yıl çalışmış olmaları veya çalışmış
sayılmaları, *^(1)^*

b\) **(Değişik: 22/12/2005 - 5345/7 md.)** Kademe ilerlemesine engel
kesinleşmiş mahkeme hükmü veya disiplin cezasının bulunmaması,

c\) **(Mülga: 11/9/1987 – KHK 276/13 md.; Aynen Kabul:24/2/1988 – 3409/13
md.)**

Gerekir.

–––––––––––––––

*(1) Bu bende 22/12/2005 tarihli ve 5435 sayılı Kanunun 7 nci maddesiyle
"veya çalışmış sayılmaları," ibaresi eklenmiş ve metne işlenmiştir.*

5619

*Kademe ilerlemesi:*

**Madde 20 – (Değişik: 11/9/1987 – KHK 276/9 md.; Aynen Kabül: 24/2/1988
– 3409/9 md.)**

19 uncu maddedeki şartları haiz olanlar, bir yıllık ilerleme süresini
doldurdukları tarihte, başka bir işleme gerek olmaksızın bir ileri
kademeye ilerlemiş sayılırlar ve keyfiyet Personel Genel Müdürlüğünce
sicillerine işlenerek ilgililere duyurulur. 19 uncu maddedeki şartları
taşımadıkları anlaşılanların kademe ilerlemesi yapıp yapamayacaklarına
her ay Hakimler ve Savcılar Yüksek Kurulunca karar verilir. Kademe
ilerlemesi yapmış sayılanlardan ilerlemeye müstehak olmadıkları sonradan
tesbit edilenlerin kademe ilerlemeleri, ilerlemiş sayıldıkları tarihten,
geçerli olmak üzere Hakimler ve Savcılar Yüksek Kurulunca iptal edilir.

*Derece yükselmesinin koşulları:*

**Madde 21 – (Değişik: 22/12/2005 - 5435/8 md.)**

Hâkimlik ve savcılık mesleğinde bulunanların derece yükselmelerinin
yapılabilmesi için;

a\) Derecesi içinde iki yıl bulunmuş veya bu Kanuna göre bulunmuş
sayılmaları,

b\) Yükselmeye engel kesinleşmiş mahkeme hükmü veya disiplin cezalarının
bulunmaması,

c\) Ahlakî gidişleri, meslekî bilgi ve anlayışları, gayret ve
çalışkanlıkları, gördükleri işlerin birikmesine sebep olup olmadıkları,
çıkardıkları işlerin miktar ve mahiyetleri, alternatif uyuşmazlık çözüm
yöntemlerinin uygulanmasına ilişkin çalışmaları, göreve bağlılıkları ve
devamları, üst merciler ve müfettişlerce haklarında düzenlenen hâl
kâğıtları ve sicil fişleri, kanun yolu incelemesinden geçen işleri,
kanun yolu değerlendirme formları, örnek karar ve mütalâaları ve varsa
meslekî eser ve yazıları ile katıldıkları meslek içi ve uzmanlık
eğitimleri göz önünde tutularak Hâkimler ve Savcılar Yüksek Kurulunca
ilân edilen derece yükselme ilkelerinde aranan koşulları taşımaları,
^(1)(2)(3)^

Gerekir.

*Derece yükselmesinde listelerin yayımı:*

**Madde 22 – **Hakimler ve savcılardan derece yükselme süresini bitiren
ve haklarında yükselmeye engel mahkeme hükmü veya yetkili mercice
verilmiş disiplin kararı bulunmayanların adlarını gösteren listeler,
Hakimler ve Savcılar Yüksek Kurulunca hazırlanarak yılın Nisan, Ağustos
ve Aralık ayları içerisinde Resmi Gazete‘de yayımlanır.

Bu listelerde adları yazılı olmayanlar listenin yayımı tarihinden
itibaren otuz gün içinde, Hakimler ve Savcılar Yüksek Kuruluna yazılı
olarak başvurmak suretiyle durumlarının yeniden incelenmesini
isteyebilirler.

Kurul, başvurunun süresi içinde yapılmadığını veya haklı olmadığını
görürse reddine karar verir. İlgili bu karar aleyhine tebliğden itibaren
on gün içinde İtirazları İnceleme Kuruluna itiraz edebilir.

Başvuru veya itirazın kabulü halinde ilgililerin adları, birinci
fıkradaki süre kaydına bakılmaksızın Resmi Gazete‘de ait olduğu listeye
ek olarak yayımlanır.

*Üst mercilerce verilecek siciller :*

**Madde 23 – (Değişik birinci fıkra: 22/12/2005 - 5435/9 md.)** a) Bölge
adliye mahkemeleri Cumhuriyet başsavcıları, bu mahkeme nezdindeki
Cumhuriyet başsavcıvekilleri ve Cumhuriyet savcıları;

––––––––––––––

*(1) 31/3/2011 tarihli ve 6217 sayılı Kanunun 18 inci maddesiyle, bu
bentte yer alan “iş sayısı ve bu inceleme üzerine verilen notları”
ibaresi “işleri” şeklinde değiştirilmiş ve metne işlenmiştir.*

*(2) 17/4/2013 tarihli ve 6460 sayılı Kanunun 6 ncı maddesiyle, bu
bentte yer alan “çıkardıkları işlerin miktar ve mahiyetleri,”
ibaresinden sonra gelmek üzere “alternatif uyuşmazlık çözüm
yöntemlerinin uygulanmasına ilişkin çalışmaları,” ibaresi eklenmiştir.*

*(3) 1/7/2016 tarihli ve 6723 sayılı Kanunun 24 üncü maddesiyle, bu
bentte yer alan “geçen işleri,” ibaresinden sonra gelmek üzere “kanun
yolu değerlendirme formları,” ibaresi eklenmiştir.*

5620

b\) Ağır Ceza Cumhuriyet başsavcıları, merkezdeki Cumhuriyet
başsavcıvekilleri ve Cumhuriyet savcıları ile bağlı ilçe Cumhuriyet
başsavcıları ve Cumhuriyet savcıları;

Hakkında, 21 inci maddenin (c) bendinde sayılan hususları göz önünde
bulundurarak; kovuşturmaya yer olmadığına dair kararlarından ve
iddianamelerinden en az beşer adedinin tasdikli suretini de ekleyerek,
durumlarının değerlendirilmesine yönelik inceleme sürelerinin bitiminden
bir ay önce Hâkimler ve Savcılar Yüksek Kurulunda bulunacak şekilde
düşüncelerini belirten bir sicil fişi gönderirler.

**(Mülga ikinci fıkra: 22/12/2005 - 5435/43 md.)**

Haklarında bu madde gereğince sicil fişi düzenlenecek olanlar, kademe
ilerleme ve derece yükselme süresi içinde görevlerini ayrı ayrı yerlerde
yapmışlarsa en uzun süre ile bulundukları yerin yukarda belirlenen üst
mercilerince işlem yapılır.

Bölge idare mahkemelerindeki atanmış ikinci sınıfa mensup üyelerin
kademe ilerlemesi ve derece yükselmesi ile birinci sınıfa ayrılmalarına
ilişkin ilkeler, Hakimler ve Savcılar Yüksek Kurulunca belirlenerek,
Resmi Gazete’de yayımlanır.

*Müfettişlerce verilecek hal kağıtları :*

**Madde 24 – **Adalet müfettişleri, denetimleri sırasında inceledikleri
belgelere ve gözlemlerine dayanarak hakim ve savcılar hakkında
düzenleyecekleri hal kağıtlarını ilgilinin gizli sicil dosyasına
konulmak üzere Teftiş Kurulu Başkanlığına gönderirler.

*Adalet Bakanlığı merkez, bağlı ve ilgili kuruluşlarında bulunanlar
^(1)^*

**Madde 25 – (Değişik: 22/12/2005 - 5435/10 md.)**

Adalet Bakanlığı merkez, bağlı ve ilgili kuruluşlarında bulunanlardan
birinci sınıf olmayanlar hakkındaki siciller, hâkim sınıfından olan
dairesi üstü tarafından verilir.

*Yargıtay ve Danıştay hizmetinde olanlar:*

**Madde 26 – (Değişik: 22/12/2005 - 5435/11 md.)**

Yargıtay ve Danıştayda görev yapanlardan birinci sınıf olmayanlar
hakkındaki siciller, ilgisine göre Yargıtay Birinci Başkanı, Danıştay
Başkanı, daire veya kurul başkanları, Yargıtay Cumhuriyet Başsavcısı
veya Danıştay Başsavcısı tarafından düzenlenir.

*Eserler:*

**Madde 27 – **İlgililer mesleki eser ve yazılarının birer örneğini
özlük işlerini yürüten daireye verebilirler.

Alınan bu eser ve yazılar ilgilinin siciline işlenerek özlük dosyasına
konulur. Bunlar kademe ilerlemesi ve derece yükselmesi ile birinci
sınıfa ayırmada, Hakimler ve Savcılar Yüksek Kurulunca değerlendirmeye
tabi tutulur.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı "Bakanlık merkez kuruluşu hizmetinde bulunanlar :"
iken 22/12/2005 tarihli ve 5435 sayılı Kanunun 10 uncu maddesiyle metne
işlendiği şekilde değiştirilmiştir.*

5620-1

*Kanun yolu değerlendirme formu: ^(1)^*

**Madde 28 – (Mülga: 31/3/2011-6217/31 md.; Yeniden düzenleme: 1/7/2016
– 6723/25 md.) **

Yargıtay ve Danıştay daireleri ile genel kurullarınca yapılan kanun yolu
incelemeleri sonunda;

a\) İstinaf kanun yolu incelemesinde görev alan daire başkanı, üye,
Cumhuriyet başsavcısı ve savcılar,

b\) İlk derece yargı yerlerinde duruşmaya, karara veya hükme katılan,
karar veya hükmü veren ya da soruşturma aşamasında görev yapan hâkimler,

c\) İlk derece yargı yerlerinde soruşturma aşamasında görev alan,
iddianameyi tanzim eden, duruşmaya katılan, mütalaa veren veya kanun
yoluna başvuran Cumhuriyet savcıları,

hakkında kanun yolu değerlendirme formu düzenlenir. 

Kanun yolu değerlendirme formu; soruşturmanın niteliği, iddianame, karar
veya hükmün hukuka uygunluğu ve isabet derecesi, soruşturma, kovuşturma
veya yargılamanın hedef sürede tamamlanması, gereksiz masrafa sebebiyet
verilmesi, duruşmalara hazırlıklı çıkılması veya hazırlıksız çıkılarak
gecikmelere neden olunması, dosyaların eksiklik nedeniyle geri
çevrilmeye neden olmayacak şekilde görevli daire veya birime
gönderilmesi, bilirkişi görevlendirilmesinin hukuka uygun yapılması,
soruşturma, kovuşturma veya yargılama işlemlerinin usul hükümlerine
uygun olarak doğru ve zamanında yapılması, dava konularının anlayış ve
yönlendirilmesi ile mütalaa, gerekçeli karar ve tebliğnamelerin yazılış,
tahlil ve sonuçlandırılmasında başarı gösterilmesi gibi hususlar dikkate
alınarak çok iyi, iyi, orta ve zayıf şeklinde düzenlenir. Yapılan
incelemede olumlu veya olumsuz kanaat edinilememesi hâlinde,
değerlendirme formu bu durum belirtilerek düzenlenir.

Hükmün onanmış veya bozulmuş olması tek başına olumlu veya olumsuz
değerlendirme yapılmasını gerektirmez. Ayrıca, incelenen karara uygun
muhalefet şerhi bulunması hâlinde olumsuz değerlendirme yapılamaz. 

Bölge adliye mahkemeleri veya bölge idare mahkemeleri dairelerince
yapılan istinaf kanun yolu incelemesi sonucunda yukarıdaki fıkralarda
belirtilen kriterler esas alınarak kanun yolu değerlendirme formu
düzenlenir. Aynı dosyaya ilişkin olarak istinaf kanun yolu incelemesi
sonucu düzenlenen değerlendirme formu ile temyiz incelemesi sonucu
düzenlenen değerlendirme formu arasında çelişki bulunması hâlinde temyiz
mercilerince düzenlenen değerlendirme formu esas alınır.

Değerlendirme formu, kararı inceleyen heyetin başkanı tarafından
düzenlenir. Hakkında değerlendirme formu düzenlenenler, formun Ulusal
Yargı Ağı Bilişim Sistemi (UYAP)’ne kaydedilmesinden itibaren bir ay
içinde gerekçelerini belirtmek suretiyle değerlendirme formunun yeniden
incelenmesini isteyebilir. Yeniden inceleme talebi, başvuru tarihinden
itibaren bir ay içinde incelemeyi yapan daire tarafından oyçokluğuyla
karara bağlanır.

Yukarıdaki fıkraların uygulanmasına ilişkin usul ve esaslar Yargıtay ve
Danıştayın görüşü alınmak suretiyle Hâkimler ve Savcılar Yüksek Kurulu
tarafından yürürlüğe konulan yönetmelikle belirlenir.

Soruşturma, kovuşturma veya yargılamanın tamamlanması için öngörülen
hedef süreler Hâkimler ve Savcılar Yüksek Kurulunun görüşü alınarak
Adalet Bakanlığı tarafından belirlenir.

*––––––––––––––––––––––*

*(1) 1/7/2016 tarihli ve 6723 sayılı Kanunun 25 inci maddesiyle bu madde
başlığı ‘‘Yargıtay, Danıştay ile bölge adliye ve bölge idare mahkemeleri
notları’’ iken metne işlendiği şekilde yeniden düzenlenmiştir.*

5621

*Yükselme çeşitleri:*

**Madde 29 – **Hâkimler ve Savcılar Yüksek Kurulu, yukarıdaki maddelere
göre belirleyeceği koşulları göz önüne alarak, yükselmeye layık gördüğü
hâkim ve savcıları;

a\) Yükselmeye layık,

b\) Tercihli yükselmeye layık,

c\) Mümtazen yükselmeye layık.

Olmak üzere üç kısma ayırır ve her kısım içindekileri kendi arasında
sıraya koyar ve birer deftere yazarak kendilerine tebliğ eder. Bu sıra
defterleri Resmi Gazete’de de yayımlanır.

İlgililer defterlerdeki yükselme çeşidi ve sırasının, yükselmeye layık
görülmeyenler ise durumlarının, Hâkimler ve Savcılar Yüksek Kurulunca
bir defa daha incelenmesini tebliğden itibaren on gün içinde yazılı
olarak başvurmak suretiyle isteyebilirler.

Kurul, başvurunun süresi içinde yapılmadığını veya haklı olmadığını
görürse reddine karar verir. İlgili bu karar aleyhine tebliğden itibaren
on gün içinde İtirazları İnceleme Kuruluna itiraz edebilir.

Başvuru veya itiraz üzerine defterlerde değişiklik yapılmışsa ayrıca
Resmi Gazete’de yayımlanır.

*Yükselmeye layık görülmeyenler:*

**Madde 30 – **Hâkimler ve Savcılar Yüksek Kurulunca yükselmeye layık
olmadıklarına karar verilmiş olanlar, iki yıl sonra tekrar yükselme
incelemesine tabi tutulurlar. Bu durumda olanlar şartları varsa kademe
ilerlemesi yapabilirler.

Bir derecede iki veya bir sınıfta üç defa yükselmeye layık görülmeyenler
hakkında, Hâkimler ve Savcılar Yüksek Kurulunca meslekte kalmalarının
uygun olup olmadığına karar verilir. **(Ek cümle: 22/12/2005 - 5435/13
md.)** Bu karar verildiği tarihten itibaren uygulanır.

**(Değişik üçüncü fıkra: 22/12/2005 - 5435/13 md.)** Meslekten
çıkarılmayı gerektirmeyecek şekilde kasten işlenen bir suç nedeniyle
hapis veya göreviyle ilgili bir suçtan dolayı adlî para cezasına mahkûm
olanlar, bir derecede iki veya bir sınıfta üç defa kınama cezasına
uğrayanlar ile kademe ilerlemesinin durdurulması cezası alanlar, cezanın
kesinleşmesini izleyen inceleme tarihinden itibaren bir yıl süre ile;
derece yükselmesini durdurma veya yer değiştirme cezası almış olanlar
ise, cezanın kesinleşmesini izleyen inceleme tarihinden itibaren iki yıl
süre ile kademe ilerlemesi ve derece yükselmesi incelemesine tâbi
tutulmazlar. Bu cezalar, kademe ilerlemesi döneminde kesinleşmiş ve
uygulanmış ise, derece yükselmesi incelemesi sırasında bir daha dikkate
alınmaz.

**(Mülga dördüncü fıkra: 22/12/2005 - 5435/43 md.)**

*Lisans üstü öğrenim ve uzmanlık eğitimi ^(1)^*

**Madde 31 – (Değişik : 22/12/2005 - 5435/14 md.)**

Meslekleriyle ilgili konularda yüksek lisans veya doktora öğrenimi
yapmak isteyenlerle Türkiye ve Ortadoğu Amme İdaresi Enstitüsüne ve
Türkiye Adalet Akademisinde düzenlenecek uzmanlık programlarına devam
etmek isteyen hâkim ve savcıların, Hâkimler ve Savcılar Yüksek
Kurulundan izin almaları şarttır. Ancak, görevle ilişiği kesilmeden ve
görevini aksatmadan belirtilen öğrenimleri yapmak isteyen hâkim ve
savcıların, Hâkimler ve Savcılar Yüksek Kuruluna bilgi vermeleri
yeterlidir.

––––––––––––––––––

*(1) Bu madde başlığı " Lisansüstü öğrenim yapmış olanlar:" iken;
22/12/2005 tarihli ve 5435 sayılı Kanunun 14 üncü maddesiyle metne
işlendiği şekilde değiştirilmiştir.*

5622

Yukarıdaki fıkra hükümlerine göre öğrenimini yapanların derece
yükselmeleri, kademe ilerlemeleri, birinci sınıfa ayrılma, aylık,
ödenek, diğer malî ve sosyal hakları devam eder ve mecburî öğrenim
süresince izinli sayılırlar.

Ancak, bu şekilde öğrenime devam edenler izinli sayıldıkları süre kadar
mecburî hizmetle yükümlüdürler. Bu yükümlülüğü yerine getirmeden
görevlerinden ayrılanlar, kendilerine verilen aylık, ödenek, tazminatlar
ile her türlü ödemelerin, mecburî hizmetin eksik kalan kısmı ile
orantılı miktarını iki kat olarak ödemek zorundadırlar.

Yüksek lisans öğrenimi ile Türkiye ve Ortadoğu Amme İdaresi Enstitüsünün
yüksek lisans programını bitirenlere bir kademe ilerlemesi, doktora
yapanlara bir derece yükselmesi uygulanır. Ancak, yüksek lisans öğrenimi
ile Türkiye ve Ortadoğu Amme İdaresi Enstitüsünün yüksek lisans
programını bitirip bir kademe ilerlemesinden yararlananlara, doktora
yapmaları hâlinde bir kademe ilerlemesi uygulanır. Türkiye Adalet
Akademisinde düzenlenen uzmanlık programlarında başarı ile geçirilen
süreler, iki yılı aşmamak üzere, kademe ilerlemesi ve derece yükselmesi
incelemesinde değerlendirilir. Bu uygulamada alt derece ve kademede
geçen süre, üst derece ve kademede geçmiş sayılır.

Aday iken öğrenime başlayanlar hâkimlik veya savcılığa atandıktan sonra
bu madde hükümlerine göre öğrenimlerine devam edebilirler.

**DÖRDÜNCÜ BÖLÜM ^(1)^**

*Birinci Sınıfa Ayrılma Koşul ve Yöntemleri ile Birinci Sınıf Hâkim ve
Savcıların Çalışmalarının Değerlendirilmesi*

*Birinci sınıfa ayrılma koşulları:*

**Madde 32 – **Birinci sınıfa ayrılabilmek için:

a\) Birinci dereceye yükselmek,

b\) **(Değişik: 9/3/1995 – 4087/1 md.)** Hâkimlik ve savcılık mesleğinde
on yılını doldurmak,

c\) Bilimsel güç ve yeteneği ile hizmet ve meslekteki başarısına göre
emsali arasında temayüz etmiş olmak,

d\) Yer değiştirme cezası almamış olmak,

e\) Kınama, kademe ilerlemesinin durdurulması veya derece yükselmesinin
durdurulması cezalarını aynı neviden olmasa bile birden fazla almamış
olmak,

f\) Mesleğin vakar ve onuruna dokunan veya kişisel haysiyet ve itibarını
kıran veya görevle ilgili herhangi bir suçtan affa uğramış olsa bile
hüküm giymemiş olmak,

Gerekir.

**(Değişik ikinci fıkra: 22/12/2005 - 5435/15 md.)** Meslekleriyle
ilgili yüksek lisans öğrenimi yapmış olanlarla Türkiye ve Ortadoğu Amme
İdaresi Enstitüsünün yüksek lisans programını ve Türkiye Adalet
Akademisinde bir akademik yıldan az olmamak üzere düzenlenen uzmanlık
eğitim programını başarıyla bitirenler için dokuz, meslekleriyle ilgili
öğrenim dallarında doktora yapanlar için sekiz yıllık meslek kıdemi,
birinci sınıfa ayrılmada yeterli sayılır. Ayrıca fiilen avukatlıkta
geçen sürenin üçte ikisi, hâkim ve savcı adaylarının 4954 sayılı Kanunda
belirtilen staj dönemlerini aşan adaylık süreleri, avukatlık stajının
üçte ikisi ve askerlik hizmetinde geçen sürenin yarısı, birinci sınıfa
ayrılmaya esas sürenin hesabında dikkate alınır. Ancak birinci sınıfa
ayrılabilmek için her halde meslekte fiilen üç terfi dönemi çalışmak
zorunludur.

Birinci sınıfa ayrılma incelemesine tabi tutulacaklar hakkında 22 nci
maddenin; listelerin yayımı, yeniden inceleme ve itiraza ilişkin
hükümleri uygulanır.

**(Ek fıkra: 22/12/2005 - 5435/15 md.)** Birinci sınıfa ayrılma koşul ve
yöntemlerine dair ilkeler, Kanunda belirtilen esaslar doğrultusunda
Hâkimler ve Savcılar Yüksek Kurulunca tespit edilerek, Resmî Gazetede
yayımlanır.

––––––––––––––––––––

*(1) Bu Bölümün başlığı " Birinci Sınıfa Ayrılma Koşul ve Yöntemleri"
iken; 22/12/2005 tarihli ve 5435 sayılı Kanunun 15 inci maddesiyle metne
işlendiği şekilde değiştirilmiştir.*

5622-1

*Birinci sınıf hâkim ve savcıların çalışmalarının
değerlendirilmesi^(1)^*

**Madde 33 – (Değişik : 22/12/2005 - 5435/16 md.)**

Birinci sınıf olan hâkim ve savcıların başarılı olup olmadıkları;
müfettiş hâl kâğıtları, alternatif uyuşmazlık çözüm yöntemlerine ilişkin
uygulamayı da kapsayacak biçimde iş cetvelleri, kanun yolu
incelemesinden geçen işleri, kanun yolu değerlendirme formları ile varsa
meslekî ve akademik konulardaki faaliyetlerine ilişkin diğer bilgi ve
belgeler dikkate alınarak, üç yılda bir Hâkimler ve Savcılar Yüksek
Kurulunca değerlendirilmesi suretiyle tespit edilir. ^(2)(3)(4)^

Birinci sınıf olan hâkim ve savcıların çalışmalarının
değerlendirilmesine dair ilkeler, Kanunda belirtilen esaslar
doğrultusunda Hâkimler ve Savcılar Yüksek Kurulunca tespit edilerek
Resmî Gazetede yayımlanır.

**BEŞİNCİ BÖLÜM**

*Eşitlik ve Yer Değiştirme*

*Eşitlik: ^(5)^*

**Madde 34 – **Hakim ve savcı olup da Adalet Bakanlığı merkez, bağlı ve
ilgili kuruluşlarındaki görevlerde çalışanlar, hakimler ve savcılar
hakkındaki hükümlere tabidirler. Bunlar hakimlere ve savcılara ait
esaslar dairesinde sınıflandırılır ve derecelendirilirler; hakimlere ve
savcılara tanınan her türlü haklardan yararlanırlar. Bu görevlerde geçen
süreleri hakimlik ve savcılık mesleğinde geçmiş sayılır.

Adli yargıda görevli hakim ve Cumhuriyet savcılarıyla hakim ve
Cumhuriyet savcısı olup da Adalet Bakanlığı merkez, bağlı ve ilgili
kuruluşlarındaki görevlerde çalışanlar, sınıf ve dereceleri bakımından
eşittir.

İdari yargıda görevli hakim ve savcılar ile idari yargı hakim ve savcısı
olup da Adalet Bakanlığı merkez, bağlı ve ilgili kuruluşlarındaki
görevlerde çalışanlar, sınıf ve dereceleri bakımından eşittir.

–––––––––––––––––––––

*(1) Bu madde başlığı " İlke kararı:" iken; 22/12/2005 tarihli ve 5435
sayılı Kanunun 16 ncı maddesiyle metne işlendiği şekilde
değiştirilmiştir.*

*(2) 31/3/2011 tarihli ve 6217 sayılı Kanunun 18 inci maddesiyle, bu
fıkrada yer alan “not oranları” ibaresi “kanun yolu incelemesinden geçen
işleri” şeklinde değiştirilmiş ve metne işlenmiştir.*

*(3) 17/4/2013 tarihli ve 6460 sayılı Kanunun 7 nci maddesiyle, bu
fıkrada yer alan “iş cetvelleri” ibaresi “alternatif uyuşmazlık çözüm
yöntemlerine ilişkin uygulamayı da kapsayacak biçimde iş cetvelleri”
şeklinde değiştirilmiştir.*

*(4) 1/7/2016 tarihli ve 6723 sayılı Kanunun 26 ncı maddesiyle, bu
fıkraya“geçen işleri” ibaresinden sonra gelmek üzere “, kanun yolu
değerlendirme formları” ibaresi eklenmiştir. *

*(5) 22/12/2005 tarihli ve 5435 sayılı Kanunun 39 uncu maddesiyle; bu
maddenin birinci fıkrasında geçen "Adalet Bakanlığı merkez
kuruluşundaki" ibaresi, "Adalet Bakanlığı merkez, bağlı ve ilgili
kuruluşlarındaki"; ikinci ve üçüncü fıkralarında geçen "Bakanlık merkez
kuruluşundaki" ibareleri "Adalet Bakanlığı merkez, bağlı ve ilgili
kuruluşlarındaki" şeklinde değiştirilmiş ve metne işlenmiştir.*

5623

*Yer değiştirme suretiyle atanma :*

**Madde 35 – **Hâkim ve savcılar, Hâkimler ve Savcılar Yüksek Kurulunun
hazırlayacağı Atama ve Nakil Yönetmeliğine uygun olarak, aynı veya başka
yerlerdeki eşit veya daha üst görevlere kazanılmış hak aylık ve kadro
dereceleriyle naklen atanırlar.

Adli ve idari yargı teşkilatı bulunan yerler ; coğrafi ve ekonomik
şartları, sosyal, sağlık ve kültürel imkanları, mahrumiyet dereceleri
ile ulaşım ve diğer durumları dikkate alınarak bölgelere ayrılır ve her
bölgedeki görev süreleri saptanır.

**(Değişik üçüncü fıkra: 22/12/2005 - 5435/17 md.)** Adlî yargıda aynı
bölgedeki yerlerden bölge adliye mahkemesinin bulunduğu yer; asliye
hukuk mahkemesinin bulunduğu yerlerden de ağır ceza mahkemesinin
bulunduğu yer hizmet yeri bakımından üstün sayılır.

İdari yargıda aynı bölgedeki bölge idare mahkemesi, idare ve vergi
mahkemesinden, hizmet yeri bakımından üstün sayılır.

Bölgelerde başarısızlığı ve görev gereklerine uyumsuzluğu belgelerle
saptananların, o bölgedeki görev süresini doldurup doldurmadığına ve
meslek kıdemine bakılmaksızın, hizmetinden yararlanılabilecek diğer bir
bölgeye veya bulunduğu bölge seviyesinde bir yere naklen ataması
yapılabilir.

Atama ve Nakil Yönetmeliğinde gösterilen kişisel veya aileye ilişkin
sağlık ve diğer haklı nedenlerle yer değiştirme isteminde bulunanların
yerleri değiştirilebilir.

*Görev değiştirme :*

**Madde 36 – **Hizmetin gereklerine, teşkilatın ihtiyaçlarına veya
ilgililerin isteğine göre :

a)Adli yargıda görevli hâkimler, adli yargıda savcılık ; adli yargıda
görevli savcılar, adli yargıda hâkimlik ;

b\) İdari yargıda görevli hâkimler, idari yargıda savcılık ; idari
yargıda görevli savcılar, idari yargıda hâkimlik ;

c – d) **(Ek : 12/5/1988 – 3446/2 md. ; İptal : Ana, Mah.’nin 28/2/1989
tarih ve E. 1988/32, K. 1989/10 sayılı kararı ile)**

Görevlerine, Hâkimler ve Savcılar Yüksek Kurulunca nakledilebilirler.

*Adalet Bakanlığı merkez kuruluşuna atama şartları ve şekli ^(1)(2)^*

**Madde 37 – (Değişik: 22/12/2005 - 5435/18 md.) **

Adalet Bakanlığı merkez kuruluşunda:

a\) Bakanlık tetkik hâkimliğine, hâkimlik ve savcılık mesleğinde fiilen
en az beş yıl görev yapmış ve üstün başarısı ile Bakanlık hizmetlerinde
yararlı olacağı anlaşılmış bulunanlar arasından muvafakatları ile Adalet
Bakanı tarafından atama yapılır.

b\) 1. Adalet müfettişliğine, hâkimlik ve savcılık mesleğinde fiilen en
az beş yıl görev yapmış ve üstün başarısı ile adalet müfettişliği
hizmetinde yararlı olacağı anlaşılmış bulunanlar arasından muvafakatları
alınarak,

2\. Adalet Bakanlığı Müsteşarlığına, yüksek müşavirliklerine, müsteşar
yardımcılıklarına, Teftiş Kurulu Başkanlığına, genel müdürlüklerine,
Araştırma, Plânlama ve Koordinasyon Kurulu Başkanlığına, Teftiş Kurulu
başkan yardımcılıklarına, Yargıtay ve Danıştay üyeliğine seçilme hakkını
kaybetmemiş bulunan birinci sınıf; müstakil daire başkanlıklarına, genel
müdür yardımcılıklarına ve İşyurtları Kurumu Daire Başkanlığına ise
birinci sınıfa ayrılmış hâkim ve savcılar arasından,

Bakan, Başbakan ve Cumhurbaşkanının imzasını taşıyan müşterek karar ile
atama yapılır.

–––––––––––––––––

*(1) Bu madde başlığı " Adalet Bakanlığı merkez kuruluşuna atama" iken;
22/12/2005 tarihli ve 5435 sayılı Kanunun 18 inci maddesiyle metne
işlendiği şekilde değiştirilmiştir.*

*(2) 8/8/2011 tarihli ve 650 sayılı KHK’nin 18 inci maddesiyle, bu
maddenin birinci fıkrasının (b) bendinin (1) numaralı alt bendinde yer
alan “sekiz” ibaresi “beş” şeklinde değiştirilmiş ve metne işlenmiştir.*

5624

c\) **(Ek: 2/7/2012-6352/72 md.)** Bakanlık iç denetçiliğine, 10/12/2003
tarihli ve 5018 sayılı Kamu Malî Yönetimi ve Kontrol Kanunundaki atama
şartlarına tabi olmaksızın, hâkimlik ve savcılık mesleğinde fiilen en az
altı yıl görev yapmış ve üstün başarısı ile iç denetim hizmetlerinde
yararlı olacağı anlaşılmış bulunanlar arasından, muvafakatları alınarak,
Müsteşarın teklifi üzerine Bakan tarafından atama yapılır. Bu şekilde
atananlar İç Denetim Koordinasyon Kurulu tarafından en az iki aylık
eğitime tabi tutulur ve eğitim sonunda bunlara kendi idarelerinde
geçerli Kamu İç Denetçi Sertifikası verilir.

Genel müdürlük daire başkanlıkları ile Araştırma, Plânlama ve
Koordinasyon Kurulu üyeliklerine ise meslekte fiilen en az sekiz yıl
çalışmış ve ikinci dereceye yükselmiş bulunan hâkim ve savcılar
arasından Bakan onayı ile atama yapılır.

Bakanlık müşavirliklerine yapılacak atamalar Bakan onayı ile
gerçekleştirilir.

Bakanlık merkez teşkilâtında olmayıp, yargı görevinden bu görevlere
atanacakların muvafakati alınır.

**(Ek fıkra: 8/8/2011-KHK-650/18 md.)** Bakanlıkta görev yapan hâkim ve
savcıların diğer kanunlar uyarınca Bakanlık dışındaki bir göreve
atanabilmeleri Bakanın muvafakatine bağlıdır.

*Hâkimlik ve savcılık görevlerine tekrar atanma :*

**Madde 38 – (Değişik : 22/5/1996 – 4141/2 md.)**

Adalet Bakanlığı merkez, bağlı ve ilgili kuruluşlarındaki hizmetlerde
çalışan, Müsteşar dışındaki hâkim ve savcılar, Adalet Bakanının teklifi
üzerine, Bakanlık hizmetlerinde kazanmış oldukları haklar korunmak
suretiyle, idari yargıdan gelmiş olanlar idari yargıda, adli yargıdan
gelmiş olanlar adli yargıda, durumlarına göre Hâkimler ve Savcılar
Yüksek Kurulunca uygun görülecek hâkimlik ve savcılık görevlerine en çok
otuz gün içerisinde atanırlar. ^(1)^

*Diğer hizmetlerden mesleğe atanma:*

**Madde 39 – (Yeniden düzenleme: 15/1/2003-4790/2 md.) **

Hukuk fakültelerinde maddî hukuk ve usul hukuku dallarında hukuk dersi
veren profesörler ve doçentler, almakta oldukları kadro aylıklarının
karşılığı sınıf ve derecedeki adlî yargı hâkim ve savcılıklarına; hukuk,
siyasal bilgiler, iktisat, işletme, idarî ilimler fakültelerinde idare,
maliye ve ekonomi dallarında ders veren profesörler ve doçentler,
almakta oldukları kadro aylıklarının karşılığı sınıf ve derecedeki idarî
yargı hâkim ve savcılıklarına atanabilirler.

**(Mülga ikinci ve üçüncü fıkra: 22/12/2005 - 5435/43 md.)**

Birinci fıkrada yazılı şartları taşıyan isteklilerin mesleğe alınıp
alınmayacakları ve alınmaları halinde girebilecekleri sınıf ve dereceler
Hâkimler ve Savcılar Yüksek Kurulunca belli edilir. ^(2)^

–––––––––––––––––––––

*(1) 22/12/2005 tarihli ve 5435 sayılı Kanunun 39 uncu maddesiyle; bu
maddede geçen "Bakanlık merkez kuruluşundaki" ibaresi "Adalet Bakanlığı
merkez, bağlı ve ilgili kuruluşlarındaki" şeklinde değiştirilmiş ve
metne işlenmiştir.*

*(2) Bu fıkrada geçen "Yukarıdaki fıkralarda" ibaresi; 22/12/2005
tarihli ve 5435 sayılı Kanunun 19 uncu maddesiyle "Birinci fıkrada"
şeklinde değiştirilmiş ve metne işlenmiştir.*

5625

*Yeniden atanma:*

**Madde 40** – Hâkimlik ve savcılık mesleğinden kendi istekleriyle
çekilen veya emekli olanlardan tekrar mesleğe dönmek isteyenler, mesleğe
kabulde aranan nitelikleri kaybetmemiş olmaları koşulu ile ayrıldıkları
tarihte almakta oldukları aylık derecesine eşit bir derecenin aynı
kademesine Hâkimler ve Savcılar Yüksek Kurulunca atanabilirler.

**(İkinci fıkra iptal: Anayasa Mahkemesi‘nin 14/12/1995 tarihli ve
E.:1995/19, K.:1995/64 sayılı Kararı ile; Yeniden düzenleme:
15/1/2003-4790/3 md.)** Ancak, bu şekilde atanacakların meslekten
ayrıldıktan sonra doçentlik veya profesörlükte geçirdikleri sürelerin
tamamı; avukatların ise fiilen avukatlıkta geçirdikleri sürenin üçte
ikisi, hâkimlik ve savcılıkta geçmiş sayılmak suretiyle girebilecekleri
sınıf ve derecelerin tespitinde değerlendirilir.

Yukarıda yazılı atamalarda, isteklilerin mesleğe alınıp alınmayacakları
Hâkimler ve Savcılar Yüksek Kurulunca belli edilir.

Bu madde hükümlerine göre atananlardan, meslekten ayrılanlar bir daha
mesleğe kabul edilemezler.

*Terhis edilenlerin görevlerine dönmesi:*

**Madde 41 – (Değişik: 11/9/1987 – KHK-276/11 md.; Aynen Kabul:24/2/1988
– 3409/11 md.)**

Hâkim ve savcı iken muvazzaf askerlik hizmetlerini yapmak üzere silah
altına alınanlar, bu süre zarfında görev yerleri saklı kalmak suretiyle
aylıksız izinli sayılırlar. Askerlik hizmetini tamamlayıp göreve dönmek
isteyenler, terhislerinden itibaren otuz gün içinde Adalet Bakanlığına
başvurmak, Adalet Bakanlığı da bu başvurma tarihinden itibaren otuz gün
içinde ilgilileri göreve başlatmak zorundadır.

Yukarıdaki fıkrada gösterilen süre geçtikten sonra başvuranlar, görevden
çekilmiş sayılarak haklarında 40 ıncı madde hükümleri uygulanır.

Askerlik hizmetinde geçirilen süreler kademe ilerlemesi ve derece
yükselmesinde değerlendirilir.

*Atamalarda görev yerine hareket ve işe başlama süresi:*

**Madde 42 – **İlk defa veya yeniden veya yer değiştirme suretiyle:

a)Aynı yerdeki görevlere atananlar, atama emirlerinin kendilerine tebliğ
gününü,

b\) Başka yerdeki görevlere atananlar, atama emirlerinin kendilerine
tebliğ tarihinden itibaren onbeş gün içerisinde o yere hareket ederek
belli yol süresini,

İzleyen işgünü içinde işe başlamak zorundadırlar.

Yukarıdaki süreler:

1.  Kanuni izinlerin kullanılması sırasında başka bir göreve atananlar
    için izninin bitimi,

2.Yerinde yetki verilenler için, yerlerine atananların gelmesi veya
yetkilerinin kaldırıldığının tebliği,

Tarihinde başlar.

Yer değiştirme suretiyle yapılan atamalarda atama emirleri tebliğ
edilince yolluklar, ödeme emri aranmaksızın saymanlıklarca derhal
ödenir. İlgilinin izinli veya raporlu olması tebligata engel olmamakla
beraber (a) ve (b) bentlerindeki süreler izin ve rapor müddetinin
bitmesinde başlar.

*İşe başlamama halinde yapılacak işlem:*

**Madde 43 – **Hâkimlik ve savcılık mesleğine ilk defa veya yeniden
atanmalarda, belge ile ispat edilen zorlayıcı bir sebep olmaksızın 42
nci maddede gösterilen süre sonunda görevlerine başlamayanların atama
işlemleri iptal edilir.

Yer değiştirme suretiyle atananlar, 42 nci maddede gösterilen süre
sonunda belge ile ispat edilen zorlayıcı bir sebep olmaksızın yeni
görevlerine başlamamaları halinde meslekten çekilmiş sayılırlar.

5626

ÜÇÜNCÜ KISIM

*Hâkimlik ve Savcılık Teminatı*

BİRİNCİ BÖLÜM

*Teminat*

*Hâkimlik ve savcılık teminatı:*

**Madde 44 – **Hâkimler ve savcılar azlolunamazlar. Bir mahkemenin veya
kadronun kaldırılması nedeniyle de olsa aylık ve ödeneklerinden ve diğer
özlük haklarından yoksun kılınamazlar, kendileri istemedikçe 65 yaşından
önce emekliye sevkolunamazlar. Meslekten çıkarılmayı gerektiren bir
suçtan dolayı hüküm giymiş olanlar, görevini sağlık bakımından yerine
getiremeyeceği kesin olarak anlaşılanlar ve meslekte kalmalarının uygun
olmadığına karar verilenler hakkında kanundaki istisnalar saklıdır.

*Teklif yapılması:*

**Madde 45 – **Bir mahkemenin veya kadronun kaldırılması sebebiyle
görevsiz kalanlara mahkemenin veya kadronun kaldırılma zamanında açık
bulunan veya ilk açılacak olan aylık ve derecelerine eşit hâkimlik veya
savcılık görevi teklif olunur.

İlgili birinci teklifi reddedebilir. İkinci teklifi kabul etmeyen
meslekten çekilmiş sayılır.

*Özel durumlarda atama :*

**Madde 46 – **Karı – koca, ikinci derece dahil kan ve sıhri hısımlar
bir mahkemenin aynı dairesinde görev yapamazlar.

Bu şekilde görev yapmalarına olanak bulunmayanlardan o yere sonradan
atanan ; daha sonra meydana gelen aynı nedenlerden dolayı
birleşemeyeceklerden istekli olanı, istekli olmaması halinde kıdemsiz
olanı bulunduğu bölge içinde başka bir daire veya yere atanır.

Bulundukları yerde kendi kusurları olmaksızın ; herhangi bir nedenle
hâkimlik ve savcılık mesleğinin gerekli kıldığı şeref veya tarafsızlıkla
görev yapamayacakları veya bulundukları yerde kalmaları mesleğin nüfuz
ve itibarını sarsacağı soruşturma veya belgelerle anlaşılanlar,
isteklerine bakılmaksızın bulundukları bölge içinde başka bir yere
atanırlar.

Görev yerlerindeki işlerin çokluğuna ve çeşidine göre gereken sürat ve
başarıyı gösteremedikleri soruşturma veya belgelerle anlaşılanlar, bölge
ve meslek kıdemine bakılmaksızın, hizmetlerinden yararlanılabilecek
diğer bir göreve atanırlar.

İKİNCİ BÖLÜM

*Geçici yetki ve Görevler*

*Geçici yetki ile görevlendirme :*

**Madde 47 – **Hâkimler ve Savcılar Yüksek Kurulu, hâkim ve savcıları
hizmetin gereği olarak sürekli görev yerlerinin dışındaki bir yargı
çevresinde veya aynı yerde geçici yetki ile görevlendirmeye yetkilidir.
Sürekli görev yerlerinin dışındaki geçici yetki ile görevlendirmelerde
hâkim ve savcı ayırımı gözetilmez.

Kendi yargı çevresi dışında geçici yetki ile görevlendirilenler o yerde
dört aydan fazla çalıştırılamaz. Ancak, bu süre kendi istekleri veya
hizmet gerekleri gözetilerek iki ay daha uzatılabilir.

5627

Gecikmesinde sakınca bulunan hallerde, hizmetin aksamaması için Adalet
Bakanı, kadro durumu müsait bulunan bir yargı çevresindeki hâkim veya
savcıyı ihtiyaç duyulan başka bir yargı çevresinde görev yapmak üzere
geçici olarak yetkili kılabilir.**(Ek cümle: 22/12/2005 - 5435/20 md.)**
Ayrıca; Adalet Bakanı, adlî ara verme süresinde Hâkimler ve Savcılar
Yüksek Kurulunun onayına sunmadan verdiği geçici yetkileri kaldırabilir.
Bu takdirde verilen karar, Kurulun ilk toplantısında onaya sunulur.
Geçici yetkili olarak görev yapan hâkim veya savcının Kurulca
değiştirilmesi halinde Kurulun yetkili kılacağı hâkim veya savcının
gidip göreve başlamasına kadar, önceki yetkilinin yapmış olduğu işlemler
geçerlidir.

Hâkim ve savcıların muvafakatları ile Bakanlık hizmetlerinde geçici
olarak görevlendirilmesi, doğrudan doğruya Adalet Bakanı tarafından
Kurulun kararı olmaksızın yapılır. Bunlar hakkında ikinci fıkradaki süre
hükmü uygulanmaz.

Geçici yetki ile görevlendirilenlere, ödeme emri beklenmeksizin
saymanlıklarca, tahakkuk edecek harcırahlarına mahsuben avans verilir.

*Başka iş ve görevler :*

**Madde 48 – (Değişik birinci fıkra: 22/12/2005 - 5435/21 md.)** Hâkim
ve savcılar, bilimsel araştırma ve yayınlarda bulunabilirler. Davet
edildikleri veya yetkili makamlarınca görevlendirildikleri, ulusal ve
uluslararası kurul, kongre, konferans ve benzeri bilimsel toplantılarla
meslekleri ile ilgili diğer toplantılara, görevlerini aksatmamak koşulu
ile katılabilirler. Mesai gün ve saatlerinde bu tür toplantılara
katılmak izne tâbidir.

Bu konuda Devlet memurları hakkındaki hükümler uygulanır.

Hâkim ve savcılar, Adalet Bakanının izin vermesi koşuluyla adalet
yüksekokulları ile hizmet öncesi, hizmet içi ve bir üst göreve hazırlama
kurslarında meslek ile ilgili konularda ders ve konferans verebilirler.

Hâkim ve savcılar, kanunlarda belirlenenlerden başka, resmi ve özel
hiçbir görev alamazlar, kazanç getirici faaliyetlerde bulunamazlar.
Eşlerinin, reşit olmayan veya kısıtlanmış çocuklarının kazanç getiren
sürekli faaliyetlerini Adalet Bakanlığına onbeş gün içinde bildirmekle
yükümlüdürler.

*Yurtdışında eğitim ve malî haklar: ^(1)^*

**Madde 49 – (Değişik : 8/8/2011-KHK-650/19 md.)**

Bilgi ve görgülerini artırmak, meslekleriyle ilgili staj ve araştırma
yapmak, kurs, eğitim ve öğrenim görmek üzere seçilen ya da iç veya dış
burstan yararlanan hâkim ve savcılar iki yılı; doktora yapmak üzere
görevlendirilenler ise üç yılı aşmamak üzere Bakanlıkça yurtdışına
gönderilebilir. Bu süreler, gerekirse en çok bir katına kadar
uzatılabilir.^(2)^

**(Mülga ikinci fıkra:15/2/2014-6524/1 md.)**

–––––––––––––––

*(1) Bu madde başlığı “Yabancı ülkelere gönderilme:” iken, 8/8/2011
tarihli ve 650 sayılı KHK’nin 19 uncu maddesiyle metne işlendiği şekilde
değiştirilmiştir.*

*(2) 15/2/2014 tarihli ve 6524 sayılı Kanunun 1 inci maddesiyle bu
fıkrada yer alan “aşmamak üzere” ibaresinden sonra gelmek üzere
“Bakanlıkça” ibaresi eklenmiştir.*

5628

Bu suretle yurtdışına gidenlerden üç aydan fazla yurtdışında kalanlar,
yurda dönüp mesleğe başladıktan sonra yurtdışında kaldıkları sürenin iki
katı kadar mecburî hizmet yapmak zorundadırlar. Ancak mecburî hizmet
yapmadan görevden ayrılmak isteyenler, yurtdışında kaldıkları sürede
kendilerine ödenen aylık, ödenek, tazminatlar ile her türlü ödemelerin,
mecburî hizmetin eksik kalan kısmı ile orantılı miktarını iki kat olarak
ödemekle yükümlüdürler.

Bu madde uyarınca yurtdışına gönderilenlere, aylık ve diğer her türlü
ödemelerinin kanunî kesintilerinden sonra kalan net tutarının yüzde
altmışı ile gittikleri ülkelerde sürekli görevli bulunan ve dokuzuncu
derecenin birinci kademesinden aylık alan Dışişleri Bakanlığı meslek
memurlarına ödenmekte olan yurtdışı aylığının üçte ikisi ödenir.
Bunlardan iç ve dış bursla gidenlerin aldıkları burs miktarı, ödenecek
üçte iki yurtdışı aylığının altında kaldığı takdirde aradaki fark
kendilerine ayrıca ödenir. Ancak şahsen özel burs sağlayan ve bu burstan
istifade etmesi için (…)^(1)^ Bakanlıkça kendilerine aylıksız izin
verilmesi uygun görülenler bu fıkra hükmünden yararlanamaz.^(1)^

Bu madde gereğince yurtdışına gönderilenlerin masrafları gönderen kurum
bütçesinden karşılanır. Bu şekilde gönderilenlere, Dışişleri Bakanlığı
meslek memurlarına ödenen yurtdışı aylığı esas alınarak yapılacak ödeme,
her türlü vergiden müstesnadır.

Bu maddede hüküm bulunmayan konularda Devlet memurlarına ilişkin
hükümler uygulanır.

*Yurtdışında görevlendirme ve malî haklar: ^(2)^*

**Madde 50 – (Değişik : 8/8/2011-KHK-650/20 md.)**

**(Değişik birinci fıkra:15/2/2014-6524/2 md.)** Hâkim ve savcıların,
dış temsilciliklerde, uluslararası mahkeme veya kuruluşlarda
muvafakatleri alınarak görevlendirilmesi Bakanlık tarafından yapılır.

Birinci fıkra uyarınca yapılacak görevlendirmeler üç yılı aşamaz. Bu
süre gerekirse en çok bir katına kadar uzatılabilir.

Uluslararası mahkeme veya kuruluşların kadrolarında görev alacak hâkim
ve savcılara, birinci fıkrada öngörülen usule göre verilecek onayla, her
üç yılda yenilenmek kaydıyla, yirmibir yıla kadar aylıksız izin
verilebilir. Bunlardan hâkimlik ve savcılık mesleğine geri dönmek
isteyenler, görevlerinden ayrıldıkları tarihten itibaren onbeş gün
içinde Hâkimler ve Savcılar Yüksek Kuruluna başvurmaları halinde, Kurul
tarafından başvuru tarihinden itibaren otuz gün içinde mükteseplerine
uygun bir göreve atanırlar. Süre geçtikten sonra başvuranlar, görevden
çekilmiş sayılarak haklarında 40 ıncı madde hükümleri uygulanır. Bu
görevlerde geçen süreler hâkimlik ve savcılık mesleğinde geçmiş sayılır,
ilgilinin kademe ve derece ilerlemesinde dikkate alınır ve 49 uncu
maddede öngörülen mecburi hizmetten düşülür.

Dış temsilciliklerde, uluslararası mahkeme veya kuruluşlarda Bakan
onayıyla görevlendirilenlere, sadece gittikleri ülkelerde sürekli
görevle bulunan aynı derecede ve kademeden aylık alan Dışişleri
Bakanlığı meslek memurlarına ödenmekte olan yurtdışı aylığı ile emsal
katsayı uygulanmadan transfer edilecek ödemeler aynı usul ve esaslar
çerçevesinde verilir; bu görev dolayısıyla yurtiçi aylığı dahil başka
bir ödeme yapılmaz. **(Ek cümle: 17/4/2013-6460/8 md.)** Ancak, bu madde
kapsamında yurt dışında görevlendirilen hâkim ve savcılar, 10/2/1954
tarihli ve 6245 sayılı Harcırah Kanununun 10 uncu maddesi, 7/7/2010
tarihli ve 6004 sayılı Dışişleri Bakanlığının Kuruluş ve Görevleri
Hakkında Kanunun 16, 17 ve 18 inci maddeleri ve yılı merkezi yönetim
bütçe kanununda öngörülen yurt dışı kira katkısından aynı usul ve
esaslar dâhilinde yararlandırılırlar.

–––––––––––––––

*(1) 15/2/2014 tarihli ve 6524 sayılı Kanunun 1 inci maddesiyle bu
fıkrada yer alan “ilgisine göre Hâkimler ve Savcılar Yüksek Kurulunca
veya” ibaresi madde metninden çıkarılmıştır. *

*(2) Bu madde başlığı “Haklar, yükümlülükler ve giderler:” iken,
8/8/2011 tarihli ve 650 sayılı KHK’nin 20 nci maddesiyle metne işlendiği
şekilde değiştirilmiştir.*

5628-1

49 uncu madde ve bu maddenin uygulanmasına ilişkin usul ve esaslar
Bakanlıkça çıkarılan yönetmelikle düzenlenir.

ÜÇÜNCÜ BÖLÜM

*Hâkimlik ve Savcılık Görevlerinin Sona Ermesi*

*Meslekten Çekilme:*

**Madde 51 – **Hâkim ve savcılar, Adalet Bakanlığına yazılı olarak
başvurmak suretiyle mesleklerinden çekilme isteğinde bulunabilirler.

Çekilme isteğinde bulunan, isteğinin kabulüne kadar görevine devam eder;
ancak, istem tarihinden itibaren bir ay içinde cevap gelmediği takdirde
görevini bırakabilir.

Olağanüstü mazeretleri ile meslekten çekilenler, Adalet Bakanlığına
bilgi vermek şartıyla bir ay kaydına tabi değildirler.

İzinsiz veya kabul edilir mazeretleri olmaksızın; görevlerini terkederek
bu terki kesintisiz on gün devam ettirenler veya bir yılda toplam otuz
gün göreve gelmeyenler meslekten çekilmiş sayılırlar.

Hâkimler ve savcılar siyasi partilere giremezler, girenler meslekten
çekilmiş sayılırlar. **(Mülga son cümle : 9/3/1995 – 4087/4 md.)**

*Olağanüstü hallerde çekilmede usul ve genel olarak çekilmenin
sonuçları :*

**Madde 52 – **Olağanüstü hallerde, sıkıyönetim, seferberlik ve savaş
halinde o bölgelerde görevli hâkim ve savcılar çekilme istekleri kabul
edilmedikçe veya yerlerine atanacaklar gelip işe başlamadıkça
görevlerini bırakamazlar.

Yukarıdaki fıkraya aykırı hareket edenler bir daha mesleğe alınmazlar ve
kamu kurum ve kuruluşlarında görev alamazlar.

*Hâkimlik ve savcılık görevlerinin sona ermesi :*

**Madde 53 – **Hâkim ve savcıların:

a)Bu Kanun hükümlerine göre meslekten çıkarılmaları veya meslekte
kalmalarının uygun olmadığına karar verilmesi,

b\) Haklarında soruşturma ve kovuşturma bulunması halleri hariç olmak
üzere, mesleğe alınma koşullarından herhangi birini taşımadıklarının
sonradan anlaşılması,

c\) **(Değişik : 22/12/2005 - 5435/23 md.)** Görevdeyken, 8 inci maddenin
(a), (d) ve (g) bentlerinde yazılı niteliklerden herhangi birini
kaybetmeleri,

d\) Meslekten çekilmeleri veya çekilmiş sayılmaları,

e\) İstek, yaş haddi veya malullük nedenlerinden biriyle emekliye
ayrılmaları,

f\) Ölümleri,

Hallerinde görevleri sona erer.

5628-2

DÖRDÜNCÜ KISIM

*Çalışma Saatleri, İzinler*

BİRİNCİ BÖLÜM

*Çalışma Saatleri*

*Çalışma saatleri:*

**Madde 54 – (Değişik : 22/12/2005 - 5435/24 md.) **

Hâkim ve savcılar, haftalık çalışma süresi ve günlük çalışma saatleri
yönünden Devlet Memurları Kanunundaki hükümlere tâbidirler. Ancak,
hizmetin gerekleri ile görevin özelliklerinden doğan hâllerde mesai
saatleri dışında ve tatil günlerinde nöbet tutarlar.

Nöbet gün ve saatleri ile nöbet tutanların dinlenme hakları, iş ve kadro
durumlarına göre Cumhuriyet savcıları için Cumhuriyet başsavcıları,
hâkimler için adlî yargı adalet komisyonu başkanları tarafından,
Hâkimler ve Savcılar Yüksek Kurulunca belirlenecek esaslara göre tespit
edilir.

Özel kanunlardaki hükümler saklıdır.

**(Mülga son fıkra: 29/6/2006-5536/7 md.)**

*Yıllık ara vermeden yararlanma:*

**Madde 55 – (Değişik birinci fıkra: 8/8/2011-KHK-650/21 md.; İptal
fıkra: Anayasa Mahkemesinin 18/7/2012 tarihli ve E.: 2011/113 K.:
2012/108 sayılı Kararı ile.; Yeniden düzenleme: 27/6/2013-6494/21 md.)**
Hâkim ve savcıların adli ara vermeden yararlandırılması esastır.

Yıllık ara vermeden yararlanan hâkim ve savcılara o yıl için ayrıca
yıllık izin verilmez.

Yıllık ara vermeden yararlanma koşul ve yöntemleri Hâkimler ve Savcılar
Yüksek Kurulunca saptanır.

İKİNCİ BÖLÜM

*İzinler*

*İzinler:*

**Madde 56 – **Yıllık ara vermeden yararlanmayan hâkim ve savcılara
Adalet Bakanlığınca uygun görülecek zamanlarda normal yol süresi hariç
otuz gün yıllık izin verilir.

Birbirini izleyen son iki yılın izni bir arada verilebileceği gibi
yıllık izinler bölümlere ayrılarak da verilebilir. Daha önceki yıllara
ait izin hakları düşer.

Acil ve zorunlu hallerde, ilgilisine göre ağır ceza Cumhuriyet savcıları
veya adalet komisyonu başkanları üç güne kadar mazeret izni
verebilirler. Verilen izinler Adalet Bakanlığına bildirilir.

Hâkim ve savcıların; mazeret, hastalık ve aylıksız izinleri hakkında
Devlet Memurları Kanunundaki hükümler uygulanır.

5629

*İyileşme halinde göreve dönüş:*

**Madde 57 – **Akıl ve ruh hastalığından iyileştiklerine dair rapor
alanlar göreve başladıktan sonra, mesleğin ifasındaki tutum ve
davranışları itibariyle görevlerini gerektiği gibi yapamayacakları
soruşturma sonunda anlaşıldığı takdirde Adalet Bakanlığınca kesin rapor
alınmak üzere Adli Tıp Kurumuna sevkedilir ve alınacak rapora göre işlem
yapılır.

BEŞİNCİ KISIM

*Siciller*

*Sicil ve özlük dosyaları:*

**Madde 58 – (Değişik: 22/12/2005 - 5435/25 md.)**

Hâkimlere ve savcılara sicil numarası verilir, haklarındaki belgeler
gizli ve açık sicil dosyalarıyla özlük dosyasında saklanır. Ayrıca bu
bilgiler elektronik ortamda da tutulabilir.

*Gizli sicil:*

**Madde 59 – **Hâkim ve savcıların her biri için gizli sicil dosyası
tutulur. Gizli sicil dosyasına yetkililer tarafından düzenlenecek sicil
raporlarıyla müfettişler tarafından verilen hal kağıtları ve mal
beyannameleri konulur.

*Açık sicil ve özlük dosyası:*

**Madde 60 – **Açık sicil dosyasına ilgilinin kimliği, öğrenim durumu,
bildiği yabancı dil, mesleki eserleri ve yazıları, aile durumu, görev
yaptığı yerler, terfileri izin, rapor, yetki, mesleğe kabul, disiplin ve
ceza kovuşturma ve soruşturması ve sonuçları, askerlik durumu, emeklilik
işlemleri, mecburi hizmeti, başka görevler de geçen hizmetleri gibi
hususlar kaydolunur.

Hâkimlik ve savcılık mesleğinde bulunanlar hakkında özlük dosyası
tutulur Bu dosyaya açık sicilde yer alan hususlarla ilgili belgeler ve
diğer evrak konulur.

(**Mülga son fıkra: 22/12/2005 - 5435/43 md.)**

*Sicil vermeye yetkili olanlar ve uygulanacak ilkeler:*

**Madde 61 – **Hâkimlik ve savcılık mesleğinde bulunanlara sicil vermeye
yetkili olanlar ile bu konuda uygulanacak ilkeler ve sicil fişlerinin
şekli bu Kanun hükümlerine göre Hâkimler ve Savcılar Yüksek Kurulunca
düzenlenecek yönetmelikte belirlenir.

ALTINCI KISIM

*Disiplin Cezaları, Görevden Uzaklaştırma*

BİRİNCİ BÖLÜM

*Disiplin Cezaları*

*Disiplin cezaları:*

**Madde 62 – **Hâkim ve savcılara; sıfat ve görevleri gereklerine
uymayan hal ve hareketlerinin tespit edilmesi üzerine durumun niteliğine
ve ağırlık derecesine göre, Hâkimler ve Savcılar Yüksek Kurulunca
aşağıda yazılı disiplin cezalarından biri verilir :

a)Uyarma,

b\) Aylıktan kesme,

c\) Kınama,

d\) Kademe ilerlemesini durdurma,

5630

e\) Derece yükselmesini durdurma,

f\) Yer değiştirme,

g\) Meslekten çıkarma.

**(Değişik: 12/2/1989 – KHK – 360/4 md.; Aynen Kabul 24/1/1990 – 3611/4
md.)** Adalet Komisyonu başkanları görev yaptıkları yargı çevresi
içindeki hakimlerin; ağır ceza Cumhuriyet başsavcıları ise merkezdeki
Cumhuriyet savcıları ile bağlı ilçe Cumhuriyet başsavcı ve Cumhuriyet
savcılarının; öğrendikleri disiplin cezasını gerektiren eylemlerini
Adalet Bakanlığına bildirirler.

*Uyarma cezası: ^(1)^*

**Madde 63 – **Uyarma: Görevde daha dikkatli olması gerektiğinin yazı
ile bildirilmesidir.

Uyarma cezası :

a)Görevde kayıtsızlık ve düzensizlik,

b\) Meslektaşlarına, emrindeki personele, görevi nedeniyle muhatap olduğu
kişilere veya iş sahiplerine karşı kırıcı davranmak,

c\) Mazeretsiz olarak göreve geç gelmek ve görevden erken ayrılmak,

d\) Kanun, tüzük, yönetmelik karar ve talimatlarda açık olarak belirtilen
konularda, işi uzatacak şekilde davranışlarda bulunmak, yazı ve
tekitleri zamanında cevaplandırmamak,

e\) **(Ek: 3/11/2016-6754/37 md.)** Bilirkişi seçimi ve görevlendirmesi
sırasında kanunlarla belirlenen kurallara uymamak,

f\) Nitelik ve ağırlıkları itibariyle yukarıda belirtilen benzeri
eylemlerde bulunmak, ^(1)^

Hallerinde uygulanır.

*Aylıktan kesme cezası :*

**Madde 64 – **Aylıktan kesme : İzinsiz veya Kabul edilir mazereti
olmaksızın göreve (1 veya 2 gün) gelmeyenlerin aylıklarından her gün
için bir günlüğünün kesilmesidir.

*Kınama cezası : *

**Madde 65 – **Kınama : Belli bir eylem veya davranışın kusurlu
sayıldığının yazı ile bildirilmesidir.

Kınama cezası:

a)Hizmet içinde ve dışında, resmi sıfatının gerektirdiği saygınlık ve
güven duygusunu sarsacak nitelikte davranışlarda bulunmak.

b\) Kılık ve kıyafetinde mesleğin gerektirdiği saygınlığı gözetmemek,

c\) Devlete ait araç ve gereçleri özel işlerde kullanmak,

d\) Meslektaşlarına, emrindeki personele, görevi nedeniyle muhatap olduğu
kişilere veya iş sahiplerine kötü muamelede bulunmak,

e\) Eşlerinin, reşit olmayan veya kısıtlanmış çocuklarının kazanç getiren
sürekli faaliyetlerini onbeş gün içinde Adalet Bakanlığına bildirmemek,

f\) Adalet Bakanlığının mevzuat uyarınca verdiği talimatı yerine
getirmemek, büro ve Kalemlerin denetimini ihmal etmek,

g\) Görevin işbirliği ve uyum içerisinde yapılmasını engelleyici tutum ve
davranışlarda bulunmak,

h\) İzinsiz veya kabul edilir mazereti olmaksızın kesintisiz üç gün
göreve gelmemek,

ı) Nitelik ve ağırlıkları itibariyle yukarıda belirtilen benzeri
eylemlerde bulunmak,

Hallerinde uygulanır.

*Kademe ilerlemesini durdurma cezası:*

**Madde 66 – **Kademe ilerlemesini durdurma: İlgilinin bulunduğu
kademede, ilerlemesinin bir yıl süre ile durdurulmasıdır.

–––––––––––––––––

*(1) 3/11/2016 tarihli ve 6754 sayılı Kanunun 37 nci maddesiyle, bu
maddenin ikinci fıkrasına (d) bendinden sonra gelmek üzere (e) bendi
eklenmiş ve mevcut (e) bendi (f) bendi olarak teselsül ettirilmiştir.*

5631

Kademe ilerlemesini durdurma cezası :

a\) Mazeretsiz olarak göreve geç gelmeyi veya erken ayrılmayı alışkanlık
haline getirmek,

b\) Ödeme gücünün üstünde borçlanmak suretiyle borçlarını ödeyemez duruma
düşmek veya kesinleşmiş borcunu kasden ödemeyerek hakkında yasal yollara
başvurulmasına neden olmak,

c\) Belirlenen durum ve sürelerde mal beyanında bulunmamak,

d\) İzinsiz veya kabul edilir mazereti olmaksızın kesintisiz 4 – 9 gün
göreve gelmemek,

e\) Nitelik ve ağırlıkları itibariyle yukarıda belirtilen benzeri
eylemlerde bulunmak,

Hallerinde bulunur.

*Derece yükselmesini durdurma cezası:*

**Madde 67 – **Derece yükselmesini durdurma: İlgilinin bir üst dereceye
yükselmesinin iki yıl süre ile durdurulmasıdır.

Derece yükselmesini durdurma cezası :

a\) İzinsiz veya kabul edilir mazereti olmaksızın, bir takvim yılı
içinde, toplam onbeş gün göreve gelmemek.

b\) Meslek mensuplarına yasaklanmış veya mesleğin gerekleriyle
bağdaşmayan kazanç getirici faaliyetlerde bulunmak,

*Yer değiştirme cezası :*

**Madde 68 – **Yer değiştirme : Bulunulan bölgenin en az bir derece
altındaki bir bölgeye o bölgedeki asgari hizmet süresi kadar kalmak
üzere atanmak suretiyle görev yerinin değiştirilmesidir.

Yer değiştirme cezası :

a\) Kusurlu veya uygunsuz hareket ve ilişkileriyle mesleğin şeref ve
nüfuzunu veya şahsi onur ve saygınlığını yitirmek,

b\) Yaptıkları işler veya davranışlarıyla görevini doğru ve tarafsız
yapamayacağı kanısını uyandırmak,

c\) Hatır ve gönüle bakarak veya kişisel duygulara kapılarak görev
yaptığı kanısını uyandırmak,

d\) Göreve dokunacak surette ve kendi kusurlarındın dolayı
meslektaşlarıyla geçimsiz ve dirliksiz olmak,

e\) Madde tayin ve deliller elde edilmemiş olsa bile, rüşvet aldığı veya
irtikapta bulunduğu kanısını uyandırmak,

f\) Doğrudan doğruya veya aracı eliyle hediye istemek ve görev sırasında
olmasa dahi çıkar sağlamak amacı ile verilen hediyeyi kabul veya iş
sahiplerinden borç istemek veya almak,

Hallerinde uygulanır.

*Meslekten çıkarma cezası :*

**Madde 69 – ** **(Değişik: 1/12/2007-5720/4 md.)**

Meslekten çıkarma: Bir daha mesleğe alınmamak üzere göreve son
verilmesidir.

68 inci maddenin (e) bendinde yazılı hallerden dolayı hangi sınıf ve
derecede olursa olsun iki defa, diğer hallerden dolayı bir derecede iki
veya derece ve sınıf kaydı aranmaksızın üç defa yer değiştirme veya
derece yükselmesinin durdurulması cezası almış olmak veya taksirli
suçlar hariç olmak üzere, altı aydan fazla hapis veya affa uğramış olsa
bile 8 inci maddenin (h) bendinde yazılı suçlardan biri ile kesin hüküm
giymek meslekten çıkarılmayı gerektirir. Ancak, verilen cezanın 8 inci
maddenin (h) bendinde yazılı suçlardan dolayı verilmemiş olması ve
cezanın ertelenmiş, 5237 sayılı Türk Ceza Kanununun 50 nci maddesindeki
tedbirlerden birine çevrilmiş veya yüzseksen günden fazla adlî para
cezası olması halinde meslekten çıkarma cezası yerine, yer değiştirme
cezası verilir.

Birinci fıkra dışında kalan ceza mahkûmiyetlerinin ertelenmiş veya 5237
sayılı Türk Ceza Kanununun 50 nci maddesindeki ceza veya tedbirlere
çevrilmiş olup olmadığına bakılmaksızın suçun niteliğine göre 64, 65,
66, 67 veya 68 inci maddelerde sayılan disiplin cezalarından biri
verilir.

Hükümlülüğü gerektiren suç, mesleğin şeref ve onurunu bozan veya mesleğe
olan genel saygı ve güveni gideren nitelikte görülürse, Kanunda daha alt
derecede bir disiplin cezası öngörülmemiş olmak kaydıyla, cezanın
miktarına ve ertelenmiş veya 5237 sayılı Türk Ceza Kanununun 50 nci
maddesindeki ceza veya tedbirlerden birine çevrilmiş olup olmadığına
bakılmaksızın, meslekten çıkarma cezası verilir.

5632

Disiplin cezasının uygulanmasını gerektiren fiil suç teşkil etmezse ve
hükümlülüğü gerektirmese bile mesleğin şeref ve onurunu ve memuriyet
nüfuz ve itibarını bozacak nitelikte görüldüğü takdirde de meslekten
çıkarma cezası verilir.

*Bir üst veya alt derece disiplin cezası uygulanması:*

**Madde 70 – **Sicilden silinmesi mümkün olan disiplin cezası
uygulanmasına neden olmuş bir eylem veya davranışın, cezaların sicilden
silinmesini düzenleyen 75 inci maddedeki süreler içinde tekrarlanması
veya aynı tür disiplin cezasını gerektiren birden çok eylem veya
davranışın bir arada bulunması hallerinde bir derece ağır disiplin
cezası verilir.

İlk defa disiplin suçu işleyenlerden geçmiş hizmetleri sırasında
çalışmaları olumlu olan ve tercihli veya mümtazen yükselmeye layık
bulunan ve iyi veya çok iyi derecede sicil alanlar hakkında, meslekten
çıkarmayı gerektiren durumlar hariç olmak üzere, verilecek cezalardan
bir derece hafif olanı uygulanabilir.

*Savunma hakkı :*

**Madde 71 – **Hâkim ve savcılar hakkında, savunmaları alınmadan
disiplin cezası verilemez.

Soruşturmayı yapanın veya Hâkimler ve Savcılar Yüksek Kurulunun üç
günden az olmamak üzere, verdiği süre içinde veya belirtilen bir tarihte
savunmasını yapmayan ilgili, savunma hakkından vaz geçmiş sayılır.

*Ceza soruşturması veya kovuşturması ile disiplin soruşturmasının bir
arada yürütülmesi ve zamanaşımı ^(1)^*

**Madde 72 – (Değişik: 22/12/2005 - 5435/27 md.)**

Hâkim ve savcılar hakkında ceza soruşturması veya kovuşturmasına
başlanmış olması, aynı olaydan dolayı disiplin soruşturmasını
gerektirmeyeceği gibi, ilgilinin mahkûm olması veya olmaması ayrıca
disiplin cezası verilmesine engel teşkil etmez.

Meslekten çıkarma ve yer değiştirme cezalarını gerektiren eylemler hariç
olmak üzere, bu Kanuna göre disiplin soruşturmasını gerektiren
eylemlerin işlenmesinden itibaren üç yıl geçmiş ise disiplin
soruşturması açılamaz. Disiplin cezasını gerektiren eylemin işlendiği
tarihten itibaren beş yıl geçmiş ise disiplin cezası verilemez.

Disiplin cezasını gerektiren eylem, aynı zamanda bir suç teşkil eder ve
bu suç için kanunda daha uzun bir zamanaşımı süresi öngörülmüş olur ve
ceza soruşturması veya kovuşturması da açılır ise, ikinci fıkrada
belirtilen süre yerine bu süreler uygulanır. Hâkimler ve Savcılar Yüksek
Kurulunca kovuşturma sonucunun beklenmesine karar verilenler hakkında
ise, mahkeme kararının kesinleşmesinden itibaren iki yıl geçmekle ceza
verme yetkisi zamanaşımına uğrar.

*Yeniden inceleme ve itiraz :*

**Madde 73 – **Hâkimler ve savcılar hakkında verilen disiplin cezalarına
ilişkin kararın tebliğinden itibaren on gün içinde Adalet Bakanı veya
ilgililer kararın bir defa daha incelenmesini isteyebilir.

Bu halde Kurul, gerekli incelemeyi yaparak kararını verir.

Kurulca yeniden incelenerek verilen karara karşı ilgililer tebliğ
tarihinden itibaren on gün içinde itirazda bulunabilirler.

İtiraz; İtirazları İnceleme Kurulunca incelenerek sonuçlandırılır.

İtiraz üzerine verilen kararlar kesindir. Bu kararlar hakkında başka bir
idari veya kazai mercie başvurulamaz.

Hakkında meslekten çıkarma cezası istenilen hâkim ve savcılar İtirazları
İnceleme Kurulunda sözlü veya yazılı olarak kendisi veya vekili
vasıtasıyla savunma hakkına sahiptir.

*Uygulama : *

**Madde 74 – **Disiplin cezaları kesinleştiği tarihte hüküm ifade eder
ve Adalet Bakanlığı tarafından derhal uygulanır.

**(Ek fıkra: 22/12/2005 - 5435/28 md.)** Ancak meslekten çıkarma cezası
verilenler hakkında, cezanın kesinleşmesine kadar görevden uzaklaştırma
tedbiri uygulanır. Görevden uzaklaştırılan hâkim ve savcılara bu süre
içinde aylık ve ödeneklerinin yarısı ödenir. Görevden uzaklaştırma
tedbiri kaldırılan hâkim ve savcılar hakkında 78 inci maddenin ikinci
fıkrasındaki hükümler uygulanır.

––––––––––––––

*(1) 22/12/2005 tarihli ve 5435 sayılı Kanunun 27 nci maddesiyle; bu
madde başlığı "Ceza kovuşturması ile disiplin kovuşturmasının bir arada
yürütülmesi:" iken metne işlendiği değiştirilmiştir.*

5633

*Disiplin cezalarının sicilden silinmesi:*

**Madde 75 – **Meslekten çıkarma ve yer değiştirme cezalarından başka
bir disiplin cezası verilen hâkim ve savcılar, uyarma, aylıktan kesme ve
kınama cezalarının kesinleşmesinden itibaren dört yıl, kademe ilerlemesi
ve derece yükselmesini durdurma cezalarının kesinleşmesinden itibaren
altı yıl geçtikten sonra Hâkimler ve Savcılar Yüksek Kuruluna başvurarak
bu disiplin cezalarının sicillerinden silinmesini isteyebilirler. ^(1)^

İlgilinin yukarıdaki fıkrada yazılı süreler içerisindeki sicilinde
mevcut belgelerle kanıtlanan tutum ve davranışları ile meslekteki
başarısı, isteğini haklı kılacak nitelikte görülürse, disiplin cezasının
silinmesine karar verilir ve sicil dosyasındaki disiplin bölümü
çıkarılarak yenisi düzenlenir.

*İhbar ve şikayet:*

**Madde 76 – **Bir şahsın şikayeti üzerine başlanan disiplin
soruşturması, şikayetten vazgeçilse dahi durdurulmaz.

Soruşturma için özel olarak müfettiş veya yetkili gönderilmesini
gerektirmiş olan bir şikayetin haksız olduğunun anlaşılması halinde
soruşturma için Devletçe yapılan masraflar hakkında 5271 sayılı Ceza
Muhakemesi Kanununun 329 uncu maddesi uygulanır. ^(2)^

Disiplin cezasını gerektirecek mahiyette olan ihbar ve şikayetin kötü
niyetle yapıldığı veya delillerin uydurulduğu anlaşılan hallerde,
mahkemece yukarıdaki fıkra hükmü uygulanmakla birlikte 5237 sayılı Türk
Ceza Kanununun 267 nci maddesinin birinci fıkrasında yazılı ceza
hükmolunur. Şu kadar ki bu konuda kovuşturma yapılması Adalet
Bakanlığının iznine bağlıdır. ^(2)^

Bu gibi hallerde kovuşturma, şikayet olunan hâkim ve savcının mensup
olduğu mahkemeye en yakın ağır ceza mahkemesi merkezindeki Cumhuriyet
savcısına ve yargılaması o yer ağır ceza mahkemesine aittir.

İKİNCİ BÖLÜM

*Görevden Uzaklaştırma*

*Görevden uzaklaştırma:*

**Madde 77 – **Hakkında soruşturma yapılan hâkim ve savcının göreve
devamının, soruşturmanın selametine yahut yargı erkinin nüfuz ve
itibarına zarar vereceğine kanaat getirilirse, Hâkimler ve Savcılar
Yüksek Kurulunca geçici bir tedbir olarak görevden uzaklaştırılmasına
veya soruşturmanın sonuçlanmasına kadar geçici yetki ile bir başka yargı
çevresinde görevlendirilmesine karar verilebilir.

Yukarıdaki önlemler, soruşturmanın ve ceza kovuşturmasının herhangi bir
safhasında da alınabilir.

*Görevden uzaklaştırılanların hakları:*

**Madde 78 – **Görevden uzaklaştırılanlara aylık ve ödeneklerinin üçte
ikisi; görevi ile ilgili olsun veya olmasın herhangi bir suçtan
tutuklanan veya gözaltına alınanlara bu süreler içinde aylık ve
ödeneklerinin yarısı verilir. Bunlar, bu Kanunda yer alan diğer sosyal
hak ve yardımlardan yararlanmaya devam ederler.

Tutuklanan, gözaltına alınan veya-görevden uzaklaştırılanlardan
haklarında 79 uncu maddenin birinci fıkrası ile 80 inci madde uyarınca
işlem yapılanlar, görevlerine iade veya başka bir göreve atanmakla
beraber kesilmiş olan aylık ve ödeneklerini alırlar ve görevden uzak
kaldıkları süreler kademe ilerlemesi ve derece yükselmelerinde
değerlendirilir. Ancak 80 inci maddenin (e) bendinde belirtilen
mahkûmiyetleri ertelenmeyenlere, kesilmiş olan aylık ve ödenekleri
ödenmez ve infaz edilen hükümlülük süreleri kademe ilerlemesi ve derece
yükselmelerinde değerlendirilmez.

–––––––––

*(1) 22/12/2005 tarihli ve 5435 sayılı Kanunun 29 uncu maddesiyle; bu
fıkrada geçen "uygulanmasından" ibareleri "kesinleşmesinden" şeklinde
değiştirilmiş ve metne işlenmiştir.*

*(2) 22/12/2005 tarihli ve 5435 sayılı Kanunun 30 uncu maddesiyle;*
*ikinci fıkrada geçen "Ceza Muhakemeleri Usulü Kanununun 411 inci
maddesinin birinci fıkrası" ibaresi "5271 sayılı Ceza Muhakemesi
Kanununun 329 uncu maddesi" şeklinde; üçüncü fıkrada geçen "Türk Ceza
Kanununun* *285 inci" ibaresi "5237 sayılı Türk Ceza Kanununun 267 nci"
şeklinde değiştirilmiş ve metne işlenmiştir.*

5634

**(Mülga üçüncü fıkra: 22/12/2005 - 5435/43 md.)**

*Görevden uzaklaştırma kararının kaldırılması:*

**Madde 79 – **Soruşturma sonunda meslekten çıkarma cezası verilmesine
veya kovuşturmaya geçilmesine gerek bulunmadığının anlaşılması halinde,
görevden uzaklaştırma kararı, Hâkimler ve Savcılar Yüksek Kurulunca
derhal kaldırılır.

Soruşturmaya konu olan eylemlerin göreve devama engel olmadığı hallerde
Hâkimler ve Savcılar Yüksek Kurulunca görevden uzaklaştırma tedbiri veya
geçici yetki her zaman kaldırılabilir.

*Göreve tekrar başlatmanın zorunlu olduğu haller:*

**Madde 80 – **Soruşturma veya yargılama sonunda :

a)Haklarında kovuşturmaya geçilmesine gerek bulunmayanlarla kovuşturmaya
başlanıp da kovuşturma konusu olan fiil ayrıca meslekten çıkarılma
cezası verilmesini gerektirir nitelikte görülmeyenlerin,

b\) Meslekten çıkarılmadan başka bir disiplin cezası verilenlerin,

c\) Haklarında beraat veya son soruşturmanın açılmasına yer olmadığına
karar verilenlerin,

d\) Hükümden önce haklarındaki kovuşturma af ile kaldırılanların,

e\) Görevleri ile ilgili olsun veya olmasın meslekten çıkarmayı
gerektirmeyecek bir ceza ile mahkûm olanların,

Bu kararların kesinleşmesi üzerine, haklarındaki görevden uzaklaştırma
tedbiri kaldırılır ve ilgililer göreve başlatılır.

*Süre:*

**Madde 81 – **Görevden uzaklaştırma, bir disiplin soruşturması gereği
olarak en çok üç ay devam edebilir. **(Ek cümle: 22/12/2005 - 5435/31
md.)** İşin niteliğinin gerektirmesi hâlinde Hâkimler ve Savcılar Yüksek
Kurulunca bu süre iki ay daha uzatılabilir. Bu süre sonunda, hakkında
bir karar verilmediği takdirde ilgili göreve başlatılır.

Görevden uzaklaştırma, bir ceza soruşturması veya kovuşturması gereği
olduğu takdirde, Hâkimler ve Savcılar Yüksek Kurulu iki ayı aşmayan
süreler içinde ilgilinin durumunu inceleyerek görevine dönüp dönmemesi
hakkında bir karar verir. Bu karar ilgiliye tebliğ olunur. ^(1)^

YEDİNCİ KISIM

*Soruşturma ve Kovuşturma*

BİRİNCİ BÖLÜM

*Soruşturma*

*Soruşturma:*

**Madde 82 – **Hâkim ve savcıların görevden doğan veya görev sırasında
işlenen suçları, sıfat ve görevleri gereğine uymayan tutum ve
davranışları nedeniyle, haklarında inceleme ve soruşturma yapılması
Adalet Bakanlığının iznine bağlıdır. Adalet Bakanı inceleme ve
soruşturmayı, adalet müfettişleri veya hakkında soruşturma yapılacak
olandan daha kıdemli hâkim veya savcı eliyle yaptırılabilir.

Soruşturma ile görevlendirilen hâkim ve savcılar, adalet müfettişlerinin
101 inci maddedeki yetkilerini haizdirler.

–––––––––––––––

*(1) Bu fıkraya 22/12/2005 tarihli ve 5435 sayılı Kanunun 31 inci
maddesiyle; "ceza" kelimesinden sonra gelmek üzere "soruşturması veya"
ibaresi eklenmiş ve metne işlenmiştir.*

5635

*Önceden izin alınmasını gerektirmeyen haller:*

**Madde 83 – **Adalet müfettişlerinin denetim veya soruşturma sırasında
öğrendikleri ve gecikmesinde sakınca bulunan konuların soruşturması için
önceden izin alınması gerekmez. Ancak, durum hemen Adalet Bakanlığına
bildirilir.

*Soruşturmada savunma:*

**Madde 84 – **Hâkim ve savcıların savunmaları, soruşturmayı yapan
görevlilerin üç günden az olmamak üzere verdiği süre içinde veya
belirttiği bir tarihte alınır. Süresi içinde veya belirtilen tarihte
savunmasını yapmayan bu hakkından vazgeçmiş sayılır.

*Tutuklama mercii:*

**Madde 85 – **Soruşturma sırasındaki tutuklama istemleri, son
soruşturma açılmasına karar vermeye yetkili merci tarafından incelenir
ve karara bağlanır.

Suça katılma:

**Madde 86 – **Hâkim ve savcıların suçlarına iştirak edenler aynı
soruşturma ve kovuşturma mercilerine tabidirler.

*Soruşturmanın tamamlanması:*

**Madde 87 – **Hâkim ve savcılar hakkında tamamlanan soruşturma evrakı
Bakanlık Ceza İşleri Genel Müdürlüğüne gönderilir. Bu Genel Müdürlük
tarafından yapılacak inceleme sonunda düzenlenecek düşünce yazısı
üzerine kovuşturma yapılmasına veya disiplin cezası uygulanmasına gerek
olup olmadığı Bakanlıkça takdir edilerek evrak ilgili mercilere tevdi
olunur veya işlemden kaldırılır.

*Yakalama ve sorgu usulü: ^(1)^*

**Madde 88 – **Ağır ceza mahkemesinin görevine giren suçüstü hâlleri
dışında suç işlediği ileri sürülen hâkim ve savcılar yakalanamaz,
üzerleri ve konutları aranamaz, sorguya çekilemez. Ancak, durum Adalet
Bakanlığına derhal bildirilir. **(Mülga son cümle: 22/12/2005 - 5435/43
md.)**

Birinci fıkra hükümlerine aykırı hareket eden kolluk kuvvetleri amir ve
memurları hakkında yetkili Cumhuriyet savcılığı tarafından genel
hükümlere göre doğrudan doğruya soruşturma ve kovuşturma yapılır.

İKİNCİ BÖLÜM

*Kovuşturma*

*Kovuşturma kararı ve ilk soruşturma:*

**Madde 89 – **Hâkim ve savcılar hakkında görevden doğan veya görev
sırasında işledikleri suçlar nedeniyle kovuşturma yapılması gerekli
görüldüğü takdirde evrak, Adalet Bakanlığınca ilgilinin yargı çevresinde
bulunduğu ağır ceza mahkemesine en yakın ağır ceza mahkemesi Cumhuriyet
savcılığına; Adalet Bakanlığı merkez, bağlı ve ilgili kuruluşlarında
görevli hâkim ve savcılar hakkındaki evrak ise Ankara Cumhuriyet
Savcılığına gönderilir. ^(1)^

Cumhuriyet savcısı beş gün içinde iddianamesini düzenleyerek evrakı, son
soruşturmanın açılmasına veya son soruşturmanın açılmasına yer
olmadığına karar verilmek üzere ağır ceza mahkemesine verir.

İddianamenin bir örneği Ceza Muhakemesi Kanunu gereğince, hakkında
kovuşturma yapılana tebliğ olunur. Bu tebliğ üzerine ilgili, Kanunda
yazılı süre içinde delil toplanmasını ister veya kabul edilebilir
istekte bulunursa bu husus göz önünde tutulur ve gerekirse soruşturma
başkan tarafından derinleştirilir. ^(1)^

––––––––––––––––––––

*(1) 22/12/2005 tarihli ve 5435 sayılı Kanunun 39 uncu maddesiyle; 88
inci maddede geçen "Ağır cezayı gerektiren suçüstü halleri" ibaresi
"Ağır ceza mahkemesinin görevine giren suçüstü hâlleri"; 89 uncu
maddenin birinci fıkrasında geçen "Adalet Bakanlığı merkez kuruluşunda"
ibaresi "Adalet Bakanlığı merkez, bağlı ve ilgili kuruluşlarında";
ayrıca 89 uncu maddenin üçüncü fıkrasında geçen "Ceza Muhakemeleri Usulü
Kanunu" ibaresi "Ceza Muhakemesi Kanunu" şeklinde değiştirilmiş ve metne
işlenmiştir.*

5636

*Son soruşturma merciileri :*

**Madde 90 – **Haklarında son soruşturma açılmasına karar
verilenlerden ; birinci sınıfa ayrılmış olanlarla ağır ceza mahkemeleri
heyetine dahil bulunan hâkim ve Cumhuriyet savcılarının, son
soruşturmaları Yargıtayın görevli ceza dairesinde görülür.

Birinci fıkra dışındaki hâkim ve savcıların son soruşturmaları, yargı
çevresi içinde bulundukları ağır ceza mahkemesinde yapılır.

*Son soruşturma merciinin saptanması : *

**Madde 91 – **Bu Kanun gereğince haklarında kovuşturma yapılacak
olanların, son soruşturma mercilerinin saptanmasında, son soruşturma
zamanındaki son soruşturmadan önce görevden ayrılanların ise ayrılma
zamanındaki sıfatları esas alınır.

Geçici yetkililer hakkında soruşturma ve kovuşturma mercilerinin
saptanmasında yetkili bulundukları yerdeki sıfatları esas tutulur.

*İlk soruşturmada itiraz usulü :*

**Madde 92 – **89 uncu maddede yazılı mercilerin tutuklamaya ve
salıvermeye veya son soruşturmanın açılmasına yer olmadığına ilişkin
kararlarına Cumhuriyet savcısı veya hakkında soruşturma yapılan
tarafından genel hükümlere göre itiraz olunabilir. Bu itiraz, ilgilinin
yargı çevresi içinde bulunduğu ağır ceza mahkemesi hariç olmak üzere,
kararı veren mahkemeye en yakın ağır ceza mahkemesinde incelenir.

ÜÇÜNCÜ BÖLÜM

*Kişisel Suçlar*

*Kişisel suçlarda soruşturma ve kovuşturma : ^(1)^*

**Madde 93 – (Değişik birinci fıkra: 2/1/2017-KHK-680/7 md.)** Hâkim ve
savcıların kişisel suçları hakkında soruşturma ve kovuşturma yapma
yetkisi, ilgilinin görev yaptığı yerin bağlı olduğu bölge adliye
mahkemesinin bulunduğu yerdeki il Cumhuriyet başsavcılığı ve aynı yer
ağır ceza mahkemesine aittir.

Adalet Bakanlığı merkez, bağlı ve ilgili kuruluşlarındaki hâkim ve
savcıların kişisel suçları hakkında soruşturma ve kovuşturma Ankara
Cumhuriyet Başsavcısı ve ağır ceza mahkemesine aittir.

*Tazminat davaları:*

**Madde 93/A** **–(Ek : 9/2/2011 - 6110/12 md.; Mülga: 212/2014-6526/19
md.)**

–––––––––––––––––––

*(1) 22/12/2005 tarihli ve 5435 sayılı Kanunun 32 nci maddesiyle; bu
maddenin ikinci fıkrasında geçen "Cumhuriyet Savcısı, sorgu hâkimi"
ibaresi "Cumhuriyet Başsavcısı" şeklinde ; ayrıca aynı Kanunun 39 uncu
maddesiyle "Adalet Bakanlığı merkez kuruluşundaki" ibaresi "Adalet
Bakanlığı merkez, bağlı ve ilgili kuruluşlarındaki" şeklinde
değiştirilmiş ve metne işlenmiştir.*

5636-1

DÖRDÜNCÜ BÖLÜM

*Ortak Hükümler*

*Ağır ceza mahkemesinin görevine giren suçüstü hâlleri^(1)^*

**Madde 94 – (Değişik birinci fıkra : 12/2/1989 – KHK-360/5 md. ; Aynen
Kabul : 24/1/1990 – 3611/5 md.)** Ağır ceza mahkemesinin görevine giren
suçüstü hâllerinde hazırlık soruşturması genel hükümlere göre yapılır.
Hazırlık soruşturması yetkili Cumhuriyet savcıları tarafından bizzat
yürütülür.

Bu halde durumun hemen Adalet Bakanlığına bildirilmesi zorunludur.

*Davalar :*

**Madde 95 – **Hâkim ve savcılara ait davalar acele işlerden sayılır.
Kanuni zaruretlerden doğan engel olmadıkça davalar üç aydan fazla devam
edemez. Cumhuriyet savcıları nezdinde bulundukları mahkemelerdeki bu tür
davaları ve aşamalarını, varsa gecikme nedenlerini her duruşma sonunda
Adalet Bakanlığına bildirirler. **(Ek cümle: 22/12/2005 - 5345/33 md.)**
Bu tür davaların kanun yolu incelemesi de öncelikli olarak yapılır.

*Dosyanın gönderilmesi :*

**Madde 96 – **Hüküm veya karar kesinleştikten sonra dava dosyası
disiplin yönünden yapılacak işlemin takdiri için incelenip iade edilmek
üzere Adalet Bakanlığına gönderilir.

*İhbar ve şikâyetler:*

**Madde 97 – (Değişik: 22/12/2005 - 5435/34 md.)**

Hâkim ve savcılar hakkında;

a\) Belli bir konuyu içermeyen veya somut delile dayanmayan,

b\) Başvuru sahibinin adı, soyadı, imzası ile iş veya yerleşim yeri
adresi ve Türkiye Cumhuriyeti vatandaşları için Türkiye Cumhuriyeti
kimlik numarası bulunmayan,

c\) Daha önceden şikâyet konusu yapılıp sonuçlanan hususlarda yeni delil
içermeyen,

d\) Kanun yollarına başvuru sebebi olarak ileri sürülebilecek veya
hâkimlerin yargı yetkisi ve takdiri kapsamında kalan hususlara ilişkin
bulunan,

e\) Akıl hastalığı sebebiyle vesayet altına alınanlar ile henüz vesayet
altına alınmamış olmakla birlikte bu hastalığa duçar oldukları sağlık
kurulu raporu ile belirlenenlerce verilmiş olan,

İhbar ve şikâyetler işleme konulmaz. Ancak (b) bendinde yazılı şartları
taşımayan ihbar ve şikâyetlerin somut delillere dayanması durumunda,
konu hakkında gerekli araştırma ve inceleme yapılır.

–––––––––––––––––––

*(1) 22/12/2005 tarihli ve 5435 sayılı Kanunun 39 uncu maddesiyle; bu
maddenin başlığında geçen "Ağır cezayı gerektiren suçüstü hali" ibaresi
"Ağır ceza mahkemesinin görevine giren suçüstü hâllerinde"; birinci
fıkrasında geçen "Ağır cezayı gerektiren suçüstü hallerinde" ibaresi
"Ağır ceza mahkemesinin görevine giren suçüstü hâllerinde" şeklinde
değiştirilmiş ve metne işlenmiştir.*

5637

** ** *Birinci sınıf hâkim ve savcılar hakkında uygulanacak hükümler:*

**Madde 98 – **Adalet Bakanlığı merkez, bağlı ve ilgili kuruluşlarındaki
birinci sınıf hâkim ve savcılar, disiplin cezası, soruşturma ve
kovuşturma bakımından Yargıtay üyeleri hakkındaki hükümlere tabidir.
Ancak soruşturma yapılması Adalet Bakanının istemine bağlıdır. ^(1)^

SEKİZİNCİ KISIM

*Denetim*

*Teftiş Kurulu:*

**Madde 99 – **Adalet Bakanlığında, Bakana bağlı bir başkan, bir başkan
yardımcısı, yeteri kadar adalet müfettişinden oluşan, Teftiş Kurulu
bulunur.

Adalet müfettişlerinin sınıf, derece ve görev unvanları, bu Kanuna bağlı
(1) ve (2) sayılı cetvellerde gösterilmiştir.

*Adalet müfettişleri:*

**Madde 100 – **Adalet müfettişleri; hâkim ve savcıların görevlerini,
kanun, tüzük, yönetmelik ve genelgelere (Hâkimler için idari nitelikteki
genelgelere) uygun olarak yapıp yapmadıklarını ve adalet daireleri ile
idari yargı dairelerini denetleme; (...) ^(2)^ hâkim ve savcıların ve
adalet daireleri personelinin görevlerinden dolayı veya görevleri
sırasında suç işleyip işlemediklerini, hal ve eylemlerinin sıfat ve
görevleri icaplarına uyup uymadığını araştırma ve gerektiğinde
haklarında inceleme ve soruşturma işlemlerini yaparlar

İdari yargıdan atanan adalet müfettişleri sadece bölge idare, idare ve
vergi mahkemelerinin denetimi ile idari yargı hâkim ve savcıları
hakkındaki soruşturmalarda görevlendirilirler.

*Yetkiler:*

**Madde 101 – **Adalet müfettişleri lüzum gördükleri kimseleri yeminle
dinler gerektiğinde istinabe yoluna başvurabilir ve soruşturmanın
zorunlu kıldığı hallerde arama yaparlar. Sübut delillerini, gereken
bilgileri bütün daire ve kuruluşlardan doğrudan doğruya toplarlar.
Adalet müfettişlerince yapılacak denetim, inceleme ve soruşturmalarda
ilgili kuruluş ve kişiler istenecek her türlü bilgi ve belgeyi vermek
zorundadırlar.

DOKUZUNCU KISIM

*Mali ve Sosyal Haklar ve Yardımlar*

BİRİNCİ BÖLÜM

*Mali Haklar*

*Mali haklar :*

**Madde 102 – (Değişik: 29/6/2006-5536/1 md.)**

Bu Kanunun 2 nci maddesinde belirtilenlerin; aylık ve yargı ödeneği
toplamından oluşan malî hakları bu Kanun hükümlerine tâbidir.

Bu Kanunda geçen;

a\) Kıstas aylık: En yüksek Devlet memuruna malî haklar kapsamında fiilen
yapılmakta olan her türlü ödemeler toplamının brüt tutarını,

–––––––––––––––––––

*(1) 22/12/2005 tarihli ve 5435 sayılı Kanunun 39 uncu maddesiyle; bu
maddede geçen "Adalet Bakanlığı merkez kuruluşundaki" ibaresi "Adalet
Bakanlığı merkez, bağlı ve ilgili kuruluşlarındaki" şeklinde
değiştirilmiş ve metne işlenmiştir.*

*(2) Bu fıkrada yer alan ”...birinci sınıf hâkim ve Savcılar
dışındaki...“ ibaresi, 25/6/1992 tarih ve 3825 sayılı Kanunun 17 nci
maddesiyle yürürlükten kaldırılmış olup, metinden çıkarılmıştır.*

5638

b\) Yargı ödeneği: Görevin niteliği ve gereği olarak brüt aylığın 106 ncı
maddede gösterilen oranda hesaplanan tutarını,

ifade eder.

İKİNCİ BÖLÜM

*Aylık Tablosu ve Aylıklar^(1)^*

*Aylık tablosu:^(1)(2)^*

**Madde 103 –** **(Değişik: 29/6/2006-5536/2 md.)**

Kıstas aylığı oluşturan her bir ödeme unsurunun;

a\) (…)^(2)^ Yargıtay Başkanı, Danıştay Başkanı, Uyuşmazlık Mahkemesi
Başkanı, Yargıtay Cumhuriyet Başsavcısı ve Danıştay Başsavcısına %
100'ü,

b\) (…)^(2)^ Yargıtay ve Danıştay Birinci Başkan Vekilleri, Yargıtay
Cumhuriyet Başsavcıvekili, Yargıtay ve Danıştay Daire Başkanları ile
Adalet Bakanlığı Müsteşarına % 86'sı,

c\) Yargıtay ve Danıştay Üyelerine % 83'ü,

ç) Birinci sınıf hâkim ve savcılara % 79'u,

d\) Birinci sınıfa ayrılmış hâkim ve savcılara % 65'i,

e\) Birinci derecede bulunan diğer hâkim ve savcılara % 55'i,

f\) İkinci derecede bulunan hâkim ve savcılara % 53'ü,

g\) Üçüncü derecede bulunan hâkim ve savcılara % 51'i,

ğ) Dördüncü derecede bulunan hâkim ve savcılara % 49'u,

h\) Beşinci derecede bulunan hâkim ve savcılara % 47'si,

ı) Altıncı derecede bulunan hâkim ve savcılara % 45'i,

i\) Yedinci derecede bulunan hâkim ve savcılara % 43'ü,

j\) Sekizinci derecede bulunan hâkim ve savcılara % 41'i,

oranında aylık ödeme yapılır. Bu madde kapsamındaki ödeme unsurları
arasında yer alan ikramiyenin hesabında, kıstas aylık içindeki
ikramiyenin bir malî yıldaki toplam tutarının onikide biri dikkate
alınır.

Birinci sınıf hâkim ve savcıların almakta oldukları aylık oranlarına,
ödemeye esas olacak olan oran birinci fıkranın (c) bendindeki oranı
geçmemek üzere, Yargıtay ve Danıştay üyeliklerine seçilebilme
yeterliliklerini kaybetmedikleri sürece her üç yılda bir iki puan ilave
edilir.

Sınıfları ve dereceleri yükselen hâkim ve savcılar, yeni sınıf ve
derecelerine ilişkin aylığa, söz konusu yükselmelerinin geçerlilik
tarihlerini takip eden ayın onbeşinden itibaren hak kazanırlar.

Kıstas aylığı oluşturan ödeme unsurlarından vergi ve diğer kesintilere
tâbi olmayanlar, bu maddeye göre yapılacak ödemelerde de aynı şekilde
vergi ve diğer kesintilere tâbi olmaz.

*Katsayı:*

**Madde 104 – (Mülga: 29/6/2006-5536/7 md.)**

*Brüt aylık tutarı:*

**Madde 105 – (Mülga: 29/6/2006-5536/7 md.)**

\_\_\_\_\_\_\_\_\_\_\_\_\_\_\_\_\_\_\_\_\_

*(1) 29/6/2006 tarihli ve 5536 sayılı Kanunun 2 nci maddesiyle, 103 üncü
maddenin başlığı "Gösterge tablosu:", Dokuzuncu Kısmının İkinci Bölüm
başlığı “Gösterge Tablosu, Katsayı, Aylıklar“ iken metne işlendiği
şekilde değiştirilmiştir.*

*(2) 30/3/2011 tarihli ve 6216 sayılı Kanunun 75 inci maddesiyle, bu
maddede yer alan “Anayasa Mahkemesi Başkanı,”, “Anayasa Mahkemesi
Başkanvekili, Anayasa Mahkemesi Üyeleri,” ibareleri madde metninden
çıkarılmıştır.*

5639

*Yargı ödeneği ve ek ödeme:^(1)(2)(3)^*

**Madde 106 –** **(Değişik: 29/6/2006-5536/3 md.)**

103 üncü maddede unvanları belirtilenlere aynı maddeye göre ödenmekte
olan brüt aylıklarının % 10'u oranında yargı ödeneği verilir.

Sağlık kurulu raporu üzerine verilen hastalık izinleri ile kanser,
verem, akıl hastalığı, şeker hastalığı, açık kalp ameliyatı gibi uzun
süreli bir tedaviye ihtiyaç gösteren hastalığa yakalananların
kullandıkları hastalık izinleri ve hastalıkları sebebiyle yataklı tedavi
kurumlarında yatarak gördükleri tedavi süreleri hariç olmak üzere, bir
takvim yılı içinde kullanılan hastalık izin süreleri toplamının onbeş
günü aşması halinde, aşan günlere isabet eden yargı ödeneği % 50 eksik
ödenir.

Hâkim ve savcı adaylarına kıstas aylığın % 25'i oranında ek ödemede
bulunulur.

Adalet Müfettişlerine, Hâkimler ve Savcılar Yüksek Kurulu Müfettişlerine
ve Bakanlık İç Denetçilerine 103 üncü maddeye göre ödenmekte olan brüt
aylık tutarlarının % 5'i oranında ek ödemede bulunulur. ^(3)^

Bu maddeye ve 103 üncü maddeye göre ödeme yapılanlara; yabancı dil
tazminatı hariç, 375 sayılı Kanun Hükmünde Kararname kapsamında yapılan
ödemeler ile temsil, makam ve yüksek hâkimlik tazminatları ödenmez ve
657 sayılı Devlet Memurları Kanununun 152 nci maddesi uyarınca ödeme
yapılmaz. **(Ek cümle: 24/7/2008-5793/5md.)** Ancak, hâkim ve savcı
adaylarına 375 sayılı Kanun Hükmünde Kararnamenin 1 inci maddesinde
öngörülen taban aylığının ödenmesine devam olunur. ^(2)(3)^

**(Ek fıkra: 2/12/2014-6572/29 md.)** Yargıtay Birinci Başkanı, Danıştay
Başkanı, Yargıtay Cumhuriyet Başsavcısı, Danıştay Başsavcısı, Yargıtay
Birinci başkanvekilleri, Danıştay başkanvekilleri, Yargıtay Cumhuriyet
Başsavcıvekili, Yargıtay ve Danıştay daire başkanları, Adalet Bakanlığı
Müsteşarı, Yargıtay ve Danıştay üyeleri, birinci sınıf hâkim ve
savcılar, birinci sınıfa ayrılmış hâkim ve savcılar ve diğer hâkim ve
savcılara (15.000) gösterge rakamının memur aylıklarına uygulanan
katsayı ile çarpımı sonucu bulunacak miktarda aylık ek tazminat ödenir.
Bu Kanuna tabi olan hâkim ve savcılardan Anayasa Mahkemesinde görev
yapanlara ödenen aylık ek ödenek ve Uyuşmazlık Mahkemesinde görev
yapanlara ödenen ödenek ile bu fıkrada belirlenen ek tazminattan
yalnızca biri ve yüksek olanı ödenir.

Bu maddeye göre yapılacak ödemeler hakkında aylıklara ilişkin hükümler
uygulanır ve damga vergisi hariç herhangi bir vergi ve kesintiye tâbi
tutulmaz. ^(3)^

Yargı ödeneği, her ne şekilde olursa olsun başka bir ödemenin
hesaplanmasında dikkate alınmaz.

*Ders ve konferans ücretleri:*

**Madde 107 – **Hâkim ve savcılardan mesleki eğitim ve öğretim
kurumlarıyla kurslarda kendilerine görev verilenlere, ders ve konferans
saati başına ödenecek ücret, her yıl bütçe kanunlarında gösterilir.

*Aylık ve ödeneğin ödeme zamanı:*

**Madde 108 – **Aylık ve ödenekler her ayın başında peşin olarak ödenir.

Emekliye ayrılma ve ölüm hallerinde o aya ait peşin ödenen aylık ve
ödenekler geri alınmaz.

*Adaylıktan ve açıktan atanmada aylık ve ödeneğe hak kazanma :*

**Madde 109 – **Hâkimlik ve savcılık mesleğine hâkim adaylığından veya
dışardan atananlar, göreve başladıkları günden itibaren aylık ve ödeneğe
hak kazanırlar.

Bu suretle göreve başlamada, ilk aylık ve ödenek gün hesabıyla ay
sonunda ödenir.

–––––––––––––––

*(1)Bu madde başlığı “Ödenek :” iken, 29/6/2006 tarihli ve 5536 sayılı
Kanunun 3 üncü maddesiyle metne işlendiği şekilde değiştirilmiştir.*

*(2)Anayasa Mahkemesi’nin 20/11/2008 tarihli ve E.: 2007/104, K.:
2008/164 sayılı Kararı ile; bu maddenin beşinci fıkrasında yer alan
“...375 sayılı Kanun Hükmünde Kararname kapsamında yapılan ödemeler...”
bölümü yabancı dil tazminatı yönünden iptal edilmiştir.*

*(3) 2/12/2014 tarihli ve 6572 sayılı Kanunun 29 uncu maddesiyle, bu
maddenin dördüncü fıkrasına “Adalet Müfettişlerine,” ibaresinden sonra
gelmek üzere “Hâkimler ve Savcılar Yüksek Kurulu Müfettişlerine ve
Bakanlık İç Denetçilerine” ibaresi, beşinci fıkrasına “ödeme
yapılanlara;” ibaresinden sonra gelmek üzere “yabancı dil tazminatı
hariç,” ibaresi ve mevcut altıncı fıkrada yer alan “vergiye” ibaresi
“vergi ve kesintiye” şeklinde değiştirilmiştir.*

5640

ÜÇÜNCÜ BÖLÜM

*Sosyal Haklar ve Yardımlar*

*Lojmandan yararlanma:*

**Madde 110 – **Bu Kanunun 2 nci maddesinde belirtilenlerin, lüzum ve
zaruret görülen yerlerde lojman ihtiyaçları Adalet Bakanlığınca tespit
edilerek, Bakanlar Kurulunca onanacak programlar gereğince ilgililerin
tabi oldukları kuruluşların bütçelerine her yıl konulacak ödenekten
karşılanır.

Lojmanların tahsis ve idaresi ile alınacak kira miktarı yönetmelikle
düzenlenir.

*Diğer sosyal yardımlar : *

**Madde 111 – **Devlet memurlarına tanınan sosyal hak ve yardımlara
ilişkin hükümler bu Kanunun 2 nci maddesinde sayılanlar hakkında da
uygulanır.

*Meslekî Kıyafet, Kitap ve Bilgisayar Yardımı:^(1)^*

**Madde 112 – **Hâkim ve savcıların resmi kıyafetlerinin şekli, bunların
giyilme zaman ve yerleri ile yenilenme süreleri, Hâkimler ve Savcılar
Yüksek Kurulunca çıkarılacak bir yönetmelikle düzenlenir.

Bu kıyafetler Adalet Bakanlığınca sağlanır.

Meslek mensuplarına, Adalet Bakanlığınca yayınlanan veya satın alınan
mesleki kitap ve dergiler gönderilir.

**(Ek fıkra: 29/6/2006-5536/4 md.)** Hâkim ve savcılara görevlerinde
kullanmak üzere zati demirbaş olarak bir adet bilgisayar verilebilir.
Bilgisayarların hâkim ve savcılara verilmesi ve devrine ilişkin usûl ve
esaslar, Sayıştayın ve Maliye Bakanlığının görüşü üzerine Adalet
Bakanlığınca belirlenir.

*Silah edinme:*

**Madde 112 /A- (Ek: 2/12/2014-6572/30 md.)**

Hâkim ve savcılar, Emniyet Genel Müdürlüğünce 10/7/1953 tarihli ve 6136
sayılı Ateşli Silahlar ve Bıçaklar ile Diğer Aletler Hakkında Kanunun ek
8 inci maddesi uyarınca temin edilen yerli veya ithal tabancaları,
anılan maddedeki şartlar uyarınca bedeli mukabilinde zatî silah olarak
satın alabilirler.

*Mesleki kimlik kartı:*

**Madde 112 /B-** **(Ek: 2/12/2014-6572/31 md.)**

Hâkim ve savcılar ile yüksek yargı organı mensuplarına verilen mesleki
kimlik kartı, tüm resmi ve özel kurum ve kuruluşların iş ve işlemlerinde
resmi kimlik hükmündedir.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Mesleki kıyafet ve kitap yardımı :” iken,
29/6/2006 tarihli ve 5536 sayılı Kanunun 4 üncü maddesiyle metne
işlendiği şekilde değiştirilmiştir.*

5640-1

ONUNCU KISIM

*Adalet Komisyonlarının Kuruluş ve Görevleri*

*Kuruluş:* ^(1)^

**Madde 113 – **a) Adli yargı ilk derece mahkemesi adalet komisyonları:
Ağır ceza mahkemelerinin bulunduğu yerlerde; başkanı ve bir asıl, bir
yedek üyesi Hâkimler ve Savcılar Yüksek Kurulunca belirlenecek hâkimler
ile o yer Cumhuriyet savcısından oluşur.

**(Değişik : 12/2/1989 – KHK-360/6 md.; Aynen Kabul 24/1/1990 – 3611/6
md.)** Başkanın yokluğunda komisyona asıl üye başkanlık eder. Asıl
üyenin komisyona başkanlık etmesi veya yokluğunda yedek üye, Cumhuriyet
başsavcısının yokluğunda ise kendisine vekalet eden Cumhuriyet savcısı
komisyona katılır.

b\) İdari yargı adalet komisyonları: Bölge idare mahkemelerinin bulunduğu
yerlerde; bölge idare mahkemesi başkanının başkanlığında, iki asıl ve
bir yedek üyesi Hâkimler ve Savcılar Yüksek Kurulunca belirlenecek idari
yargı hâkimlerinden oluşur.

Başkanın yokluğunda komisyona kıdemli asıl üye başkanlık eder. Üyelerden
birinin komisyona başkanlık etmesi veya yokluğunda yedek üye komisyona
katılır.

**(Ek ikinci fıkra: 22/12/2005 - 5435/35 md.)** (a) ve (b) bentlerinin
ikinci paragraflarında belirtilen üyelerin de yokluğu hâlinde, birinci
sınıfa ayrılma incelemesine tâbi tutulup da ayrılamayanlar hariç, en
kıdemli hâkimden başlayarak komisyon oluşturulur. Bu durumda kıdemli
olan, komisyona başkanlık eder.

Adalet komisyonlarında, bir yazı işleri müdürü ile yeteri kadar memurdan
oluşan birer büro bulunur.

*Görevleri:*

**Madde 114 – (Değişik: 22/12/2005 - 5435/36 md.)**

Adalet komisyonlarının görevleri şunlardır:

a\) Atamaları doğrudan Bakanlıkça yapılanlar dışındaki adlî ve idarî
yargı ile ceza infaz kurumları ve tutukevleri personelinin;

1\) İlk defa Devlet memurluğuna atanacaklardan merkezî sınavda başarılı
olanların ilgili yönetmelik hükümlerine göre düzenlenecek sözlü ve
gerektiğinde uygulamalı sınavlarını yapmak, hukuk fakültesi ve adalet
meslek yüksek okulu mezunlarına öncelik tanımak kaydıyla başarılı
olanların atanmalarını teklif etmek.

2\) Aslî Devlet memurluğuna atanmaları, sicil ve disiplin işlemleri,
görevden uzaklaştırılmaları, aylık ve ödenekleri ile diğer özlük
işlemlerini bu Kanun ve 657 sayılı Devlet Memurları Kanunu ile ilgili
mevzuat hükümlerine göre yerine getirmek.

3\) Naklen veya hizmet gereği atamasını, ilgili mahkeme başkanı, hâkim
veya Cumhuriyet savcısının görüşünü alarak, yetki alanı içerisinde
yapmak.

4\) Geçici olarak görevlendirmesini, yetki alanı içerisinde altı ayı
geçmemek üzere yapmak.

b\) Kanunlarla verilen diğer görevleri yerine getirmek.

İlk defa Devlet memurluğuna atanması teklif edilen personelin atanmaları
Bakanlık onayı ile tamamlanır. Bu personelin atanması, eğitilmesi ile
ilgili usûl ve esaslar yönetmelikte gösterilir.

Bu madde kapsamındaki personeli, ilgili adalet komisyonunun muvafakati,
teklifi veya hizmetin gereği olarak başka bir adalet komisyonunun yetki
alanına naklen atama veya geçici olarak görevlendirme yetkisi Adalet
Bakanlığına aittir.

\_\_\_\_\_\_\_\_\_\_\_\_\_

*(1) Bu maddede geçen “adlî yargı adalet komisyonları” ibareleri,
26/9/2004 tarihli ve 5235 sayılı Kanunun 49 uncu maddesiyle “Adli yargı
ilk derece mahkemesi adalet komisyonları ” olarak 1/4/2005 tarihinden
geçerli olmak üzere değiştirilmiş ve metne işlenmiştir.*

5641

*Zorunlu hâllerde görevlendirme ^(1)^*

**Madde 115 – (Değişik: 22/12/2005 - 5435/37 md.)**

Herhangi bir nedenle görevine gelemeyen hâkimin yerine, bu hâkim
görevine başlayıncaya veya Hâkimler ve Savcılar Yüksek Kurulunca
yetkilendirme yapılıncaya kadar, o yerdeki hâkimler arasından, adalet
komisyonu başkanınca; adlî yargı çevresinde herhangi bir nedenle
görevine gelemeyen Cumhuriyet savcısının yerine bu Cumhuriyet savcısı
görevine başlayıncaya veya Hâkimler ve Savcılar Yüksek Kurulunca
yetkilendirme yapılıncaya kadar, yargı çevresindeki Cumhuriyet savcıları
arasından, ağır ceza Cumhuriyet başsavcısı tarafından görevlendirilir.

*Soruşturma ve kovuşturma usulü:*

**Madde 116 – **Bu kısımda yazılı memurların görevlerinden doğan
suçlarından dolayı bulundukları yer Cumhuriyet savcılığınca doğrudan
doğruya genel hükümler dairesinde soruşturma ve kovuşturma yapılır.

*Kıyafet :*

**Madde 117 – **Zabıt katipleri ile mübaşirlerin görev sırasında
giyecekleri resmi kıyafetlerin şekli, bunların giyilme zamanı ve yerleri
ile yenilenme süreleri Adalet Bakanlığınca çıkarılacak yönetmelikte
düzenlenir. Kıyafetler Bakanlıkça sağlanır.

ONBİRİNCİ KISIM

Çeşitli Hükümler

*İlke kararları:*

**Madde 118 – **Bu Kanun uyarınca Hâkimler ve Savcılar Yüksek Kurulunca
alınan ve Resmi Gazete’de yayımlanan ilke kararları, mesleğin
özellikleri ve teşkilatın ihtiyaçları göz önünde bulundurularak her
yılın Ocak ayında Kurulca yeniden incelenir ve gerekli görülen
değişiklikler yapılarak Resmi Gazete’de yayımlanır.

*Meslek içi eğitim:*

**Madde 119 – (Değişik: 8/8/2011-KHK-650/22 md.; İptal: Anayasa
Mahkemesinin 18/7/2012 tarihli ve E.: 2011/113 K.: 2012/108 sayılı
Kararı ile.; Yeniden düzenleme: 27/6/2013-6494/22 md.;
Değişik:15/2/2014-6524/3 md.)**

Hâkim ve savcıların hak ve ödevi olan meslek içi eğitimleri Türkiye
Adalet Akademisince yaptırılır. Bu eğitimin usul ve esasları, Hâkimler
ve Savcılar Yüksek Kurulunun görüşü alınarak Türkiye Adalet Akademisince
hazırlanan yönetmelikte belirlenir.

*Uygulanacak hükümler :*

**Madde 120 – **2461 sayılı Hâkimler ve Savcılar Yüksek Kurulu Kanununun
bu Kanuna aykırı olmayan hükümlerinin uygulanmasına devam olunur.

*Yönetmelik :*

**Madde 121 – **Bu Kanunda yapılması öngörülen yönetmelikler en geç altı
ay içinde hazırlanarak yürürlüğe konulur.

*Kaldırılan hükümler :*

**Madde 122 – **a) 2556 sayılı Hâkimler ve Savcılar Kanunu ile ek ve
değişiklikleri,

b\) 3 Nisan 1340 tarih ve 461 sayılı Hükkam ve Mensubini Adliyenin Resmi
Kisveleri Hakkında Kanun.

Yürürlükten kaldırılmıştır.

–––––––––––––

*(1) Bu madde başlığı " Geçici görevlendirme :" iken; 22/12/2005 tarihli
ve 5435 sayılı Kanunun 37 nci maddesiyle metne işlendiği şekilde
değiştirilmiştir.*

5642

Devlet Memurları Kanununun ek geçici 7 ve 8 inci maddeleri, bu Kanun
kapsamına girenler hakkında uygulanmaz.

**Ek Madde 1 – (Ek: 27/6/1989 – KHK – 375/21 md.; Mülga: 10/9/1993 –
KHK-524/13 md; Yeniden düzenleme: 15/1/2003-4790/4 md.) **

Hâkim ve savcı adaylığına atanacaklar ile hâkimlik ve savcılık mesleğine
kabul edilecekler ve hâkim ve savcı sınıfı dışında kalan adlî ve idarî
yargıda çalıştırılacak tüm personel hakkında 26.10.1994 tarihli ve 4045
sayılı Kanunun 1 inci maddesine göre arşiv araştırması yapılır.

**Geçici Madde 1 – (İptal: Ana.Mah.’nin 14/12/1995 tarih ve E.1995/19,
K.1995/64 sayılı kararı ile.)**

**Geçici Madde 2 – **Bu Kanunun yürürlüğe girdiği tarihte lisansüstü
(Master) veya doktora öğrenimlerine başlamış olan hâkim ve savcılar
hakkında, bu Kanunun 31 inci maddesinin ikinci fıkrası uygulanmaz.

**Geçici Madde 3 – (İptal: Ana.Mah.’nin 14/12/1995 tarih ve E.1995/19,
K.1995/64 sayılı kararı ile.)**

**Geçici Madde 4 – **Bu Kanunun yürürlüğe girdiği tarihten itibaren beş
yıl süre ile Bakanlık tetkik hâkimliği ve adelet müfettişliği
görevlerine, idari yargı hâkim ve savcıları arasından yapılacak
atamalarda, Kanunun 37 nci maddesinin (a) ve (b.1) bentlerindeki beş
yıllık hizmet şartı aranmaz.

Kanunun yürürlüğe girdiği tarihten önce idari yargı hâkim ve savcıları
arasından Bakanlık tetkik hâkimliği ve adelet müfettişliği görevlerine
atanmış olanlar hakkında da yukardaki fıkra hükmü uygulanır.

**Geçici Madde 5 – **Bu Kanunun yürürlüğe girdiği tarihte, yabancıyla
evli bulunan hâkim, savcı veya hâkim adayları hakkında 8 inci maddenin
(e) bendi hükmü ile 53 üncü maddenin © bendinin buna ilişkin hükmü
uygulanmaz.

**Geçici Madde 6 – **Bu Kanunla adli ve idari yargı hâkim ve
savcılığının sınıf, derece ve görev ünvanları belirleyen (1) ve (2)
sayılı cetveller gereğince hâkim ve savcıların ve diğer görevlilerin
yeniden atanmaları gerekmez. Bunlar mevcut görevlerine devam ederler.

**Geçici Madde 7 – **Bu Kanunun yürürlüğe girdiği tarihten önce iki
yıldan az adaylık yapanların geri kalan süreleri mesleklerinde geçecek
yükselme süresine ilave edilir.

**Geçici Madde 8 – (Ek: 9/3/1995-4087/5 md.; İptal: Ana.Mah.‘nin
14/12/1995 tarih ve E.1995/19, K.1995/64 sayılı kararı ile.)**

**Geçici Madde 9 – (Ek: 9/3/1995-4087/5 md.)**

Halen görevde bulunan hâkim ve savcılar hakkında da 32 nci maddenin
değişik birinci ve ikinci fıkrası hükümleri uygulanır.

Bu durumda olanlardan, bu maddenin yürürlüğe girdiği tarihten önce
birinci sınıfa ayrılmalarına karar verilmiş olan hâkim ve savcılar ile
meslekte fiilen on yılını dolduran ve birinci sınıf incelemesine tabi
tutulacak hâkim ve savcıların bu tarihten geçerli olmak üzere birinci
sınıfa ayrılma tarihleri de 32 nci maddenin birinci ve ikinci fıkrası
hükmüne göre düzeltilir.

5642-1

**Geçici Madde 10 – (Ek:9/3/1995 – 4087/5 md.)**

Kendi Kanunlarında değişiklik yapılıncaya kadar bu Kanunun yürürlüğe
girdiği tarihten önce mesleğe girmiş ve halen görevde bulunan askeri
hâkimler, 357 sayılı Askeri Hâkimler Kanununun 15 inci maddesinde
belirtilen diğer koşulları taşımak kaydıyla askeri hâkimlik mesleğinde
10 hizmet yılını doldurdukları ve binbaşı rütbesine nasbedildikleri
tarihte birinci sınıf askeri hâkimliğe geçirilirler. Daha önceki
tarihler itibariyle bu şartları taşıyanların birinci sınıfa ayrılma
işlemleri;birinci sınıfa ayrılmayı hak ettikleri tarihe göre düzeltilir.

**(İkinci fıkra İptal: Ana.Mah.’nin 14/12/1995 tarih ve E.1995/19,
K.1995/64 sayılı kararı ile.)**

**Geçici Madde 11 – (Ek:9/3/1995 – 4087/5 md.)**

Geçici 8,9 ve 10 uncu maddelere göre birinci sınıfa ayrılmalarına karar
verilenler ile birinci sınıfa ayrılma tarihleri düzeltilenler, geçmişe
yönelik olarak mali hak isteminde bulunamazlar.

**Geçici Madde 12- (Ek: 28/5/2003-4863/2 md.) **

Bu Kanunun yayımı tarihinden önce atama işlemleri başlamış olup da
işlemleri henüz tamamlanmamış olanlar hakkında bu Kanun hükümleri
uygulanmaz.

**Geçici Madde 13- (Ek: 22/12/2005 - 5435/40 md.)**

Bu Kanunla değiştirilen 2802 sayılı Kanunun 13, 15 ve 32 nci
maddelerindeki düzenlemeler, hâlen görevde bulunan ve henüz birinci
sınıf olmamış hâkim ve savcılar hakkında da uygulanır. Ancak bu uygulama
yapılırken, 15 inci maddenin ikinci fıkrasından yararlanacak olanlar
yönünden, Yargıtay ve Danıştay üyeliklerine seçilme hakkının
yitirilmemiş olması, birinci sınıfa ayrılma tarihlerinin geriye
çekilebilmesi için ise ilgili hâkim ve savcıların ilk incelemede birinci
sınıfa ayrılmış olmaları gerekir.

Bu durumda olanlardan, birinci fıkrada sayılan maddelerin yürürlüğe
girdiği tarihten önce birinci sınıfa ayrılmalarına karar verilmiş olan
hâkim ve savcılar ile meslekte fiilen on yılını dolduran ve birinci
sınıfa ayrılma incelemesine tâbi tutulacak hâkim ve savcıların bu
tarihten geçerli olmak üzere birinci sınıfa ayrılma ve birinci sınıf
olma tarihleri de 15 ve 32 nci maddelere göre düzeltilir.

Bu uygulamalar, geçmişe yönelik malî hak doğurmaz.

**Geçici Madde 14- (Ek: 22/12/2005 - 5435/40 md.)**

Bu Kanunla değiştirilen adlî ve idarî yargı hâkim ve savcılığının sınıf,
derece ve görev unvanlarını belirleyen (1) ve (2) sayılı cetveller
gereğince hâkim ve savcıların yeniden atanmaları gerekmez. Bunlar mevcut
görevlerine devam ederler.

**Geçici Madde 15- (Ek: 22/12/2005 - 5435/40 md.)**

Bu Kanunun yürürlüğe girdiği tarihten itibaren üç yıl süre ile adalet
müfettişliğine yapılacak atamalarda, 37 nci maddedeki sekiz yıllık
hizmet süresi beş yıl olarak uygulanır.

**Geçici Madde 16- (Ek: 29/6/2006 - 5436/5 md.; Değişik:
17/4/2008-5754/80 md.)**

31/5/2006 tarihli ve 5510 sayılı Kanunun yürürlüğe girdiği tarihten önce
sigortalı veya iştirakçi olup 5510 sayılı Kanunun 4 üncü maddesinin
birinci fıkrasının (c) bendi kapsamında sigortalı sayılanlardan 103 üncü
maddede unvanları belirtilenlerin emeklilik kesenek ve karşılıkları ile
emekli aylıkları ve ikramiyelerinin hesaplanmasında 29/6/2006 tarihli ve
5536 sayılı Kanunun yürürlüğe girdiği tarihten önceki bu hususlara dair
hükümlerin uygulanmasına devam olunur.

5642-2

**Geçici Madde 17- (Ek: 29/6/2006 - 5436/5 md.)**

103 üncü maddenin ikinci fıkrasında Yargıtay ve Danıştay üyeliklerine
seçilebilme yeterliliklerini kaybetmedikleri sürece birinci sınıf hâkim
ve savcılar için her üç yılda bir verilmesi öngörülen ilave puanlar, bu
maddenin yürürlüğe girdiği tarihte birinci sınıf olan ve hâlen meslekte
bulunanların birinci sınıf olma tarihlerinden itibaren üç yıllık hizmet
dilimlerine göre kendiliğinden eklenir. Ancak bu uygulamanın
yapılabilmesi için ilgililerin inceleme tarihi itibarıyla Yargıtay ve
Danıştay üyeliğine seçilme hakkını kaybetmemeleri gerekir. 22/12/2005
tarihli ve 5435 sayılı Kanunun yürürlüğe girdiği 24/12/2005 tarihinden
önce birinci sınıf olan ve halen görevde bulunan hâkim ve savcıların
birinci sınıfa ayrılma ve birinci sınıf olma tarihleri de bu Kanunun
5435 sayılı Kanunla değişik 13, 15 ve 32 nci maddelerine göre
düzeltilir. Birinci sınıfa ayrılma ve birinci sınıf olma tarihlerinin
düzeltilebilmesi için ilgili hâkim ve savcılar hakkında yapılan ilk
incelemede birinci sınıfa ayrılmış ve birinci sınıf olmuş olmaları
gerekir.

Bu uygulamalar, geçmişe yönelik malî hak doğurmaz.

**Geçici Madde 18- (Ek: 29/6/2006 - 5436/5 md.)**

Yeni bir düzenleme yapılıncaya kadar; ekli (I) sayılı ek gösterge
cetveli, 103 üncü maddeye göre aylık alanlar için 6245 sayılı Harcırah
Kanunu yönünden uygulanmaya devam olunur.

**Geçici Madde 19- (Ek: 2/12/2014-6572/32 md.)**

Adli yargı hâkim ve Cumhuriyet savcıları ile idari yargı hâkim ve
savcıları hakkında 14/2/2005 tarihinden 1/9/2013 tarihine kadar işlenmiş
fiillerden dolayı verilmiş olan uyarma ve aylıktan kesme cezaları bütün
sonuçları ile affedilmiştir.

Af kapsamına giren disiplin cezalarının verilmesini gerektiren
fiillerden dolayı ilgililer hakkında disiplin inceleme, soruşturma ve
kovuşturması yapılmaz; devam etmekte olan disiplin inceleme, soruşturma
ve kovuşturmaları işlemden kaldırılır; kesinleşmiş olan disiplin
cezaları uygulanmaz.

14/2/2005 tarihinden 1/9/2013 tarihine kadar işlenmiş fiillerden dolayı
Kanunun 65 inci maddesi, 66 ncı maddesi, 67 nci maddesi ve (e) ve (f)
bentleri hariç 68 inci maddesi uyarınca verilip kesinleşmiş bulunan
disiplin cezaları ile Kanunun 69 uncu maddesinin ikinci fıkrasının son
cümlesi ve üçüncü fıkrası uyarınca verilmiş cezalar, hakkında ceza
tertip olunanın, bu Kanunun yürürlüğe girdiği tarihten itibaren altmış
gün içinde başvurusu üzerine Hâkimler ve Savcılar Yüksek Kurulu Genel
Kurulunca incelenir.

Yapılan inceleme sonunda Genel Kurul, başvurunun reddine karar
verebileceği gibi önceki kararın kaldırılmasına veya eyleme uyan alt bir
disiplin cezasına karar verebilir. Genel Kurul tarafından verilen bu
kararlara karşı Başkan veya hakkında ceza tertip olunan, tebliğ
tarihinden itibaren on gün içinde, Genel Kuruldan yeniden inceleme
talebinde bulunabilir. Yeniden inceleme talebi üzerine verilen kararlar
kesindir.

Disiplin cezaları affedilenlerin sicil dosyalarındaki bu disiplin
cezalarına dair kayıtlar, ilgililerin müracaatı aranmaksızın hükümsüz
kalır ve dosyalarından çıkarılır.

Disiplin cezalarının affı, ilgililere geçmiş süreler için özlük hakları
ve parasal yönden herhangi bir talep hakkı vermez.

**Geçici Madde 20- (Ek: 2/1/2017-KHK-680/8 md.)**

Bu maddeyi ihdas eden Kanun Hükmünde Kararnameyle 9/A maddesinin beşinci
fıkrasında yapılan değişiklik, bu maddenin yürürlüğe girdiği tarihten
önce yapılan ve sonucu açıklanmayan yazılı sınava katılanlar bakımından
da uygulanır.

5642-3

**Ek Geçici Madde 1 – (Ek: 13/7/1993-KHK-486/13 md.)**

Kendi kanunlarında gerekli değişiklik yapılıncaya kadar aylık, ödenek,
mali, sosyal ve diğer özlük hakları bakımından;

a\) Sayıştay Başkanı, Daire Başkanları, üyeleri sırasıyla Yargıtay
birinci başkanı, daire başkanları ve üyeleri,

b\) Yukardakiler dışında kalan Sayıştay meslek mensupları ile Sayıştay
savcı ve savcı yardımcıları, kıdem, sınıf ve derecesindeki birinci
sınıf, birinci sınıfa ayrılmış, ikinci sınıf ve üçüncü sınıf hâkim ve
savcılar,

hakkındaki hükümlere tabidir. Ek göstergelere ilişkin olarak birinci
sınıfa ayrılmış hâkim ve savcılar için aranan “Yargıtay ve Danıştay
üyeliklerine seçilme hakkını kaybetmemiş olmak” şartı Sayıştay meslek
mensupları ile sayıştay savcı ve savcı yardımcıları için “birinci sınıfa
ayrılma niteliklerini kaybetmemiş olmak” şeklinde uygulanır.

Denetçi yardımcıları, hâkim ve savcı adayları gibi aylık ve ek ödeme
alırlar.

Devlet Memurları Kanununun Ek Geçici 7 ve 8 inci maddeleri ve 420 sayılı
Kanun Hükmünde Kararnamenin 12 nci maddesi ile kısmen değiştirilen 418
sayılı Kanun Hükmünde Kararnamenin 3 üncü maddesi ile 657 sayılı Devlet
Memurları Kanununa eklenen III sayılı Ek gösterge Cetveli Sayıştay
meslek mensupları, Sayıştay savcısı ve savcı yardımcıları hakkında
uygulanmaz.

**Ek Geçici Madde 2 – (Ek:13/7/1993-KHK-486/13 md.) ^(2)^**

Kendi kanunlarında gerekli değişiklik yapılıncaya kadar, aylık, ek
gösterge, ödenek, mali, sosyal ve diğer özlük hakları bakımından;^(1)^

a\) Askeri Yargıtay ve Askeri Yüksek İdare Mahkemesi Başkanları ve
Başsavcıları, Askeri Yargıtay İkinci Başkanı ile bu yüksek yargı
organlarının daire başkanları ve üyeleri; sırasıyla Yargıtay Başkanı,
Yargıtay Cumhuriyet Başsavcısı, Yargıtay Birinci Başkanvekili, Daire
Başkanları ile üyeleri,

b\) **(Değişik: 29/6/2006-5536/6 md.)** Birinci sınıfa geçirildikten
sonra, bu sınıfta bir yılını tamamlamış ve askerî yüksek yargı organı
üyeliklerine seçilme niteliklerini kaybetmemiş olan askerî hâkim ve
savcılar; 2802 sayılı Hâkimler ve Savcılar Kanunu hükümleri uyarınca
birinci sınıf hâkim ve savcılar,

c\) **(Değişik: 29/6/2006-5536/6 md.)** Birinci sınıfa geçirilmiş ve
askerî yüksek yargı organı üyeliklerine seçilme hakkını kaybetmemiş olan
askerî hâkim ve savcılar; birinci sınıfa ayrılmış ve Yargıtay-Danıştay
üyeliklerine seçilme hakkını kaybetmemiş diğer hâkim ve savcılar,

\_\_\_\_\_\_\_\_\_\_\_\_\_\_\_\_\_\_\_\_

*(1) 29/6/2006 tarihli ve 5536 sayılı Kanunun 6 ncı maddesiyle bu
fıkrada yer alan “kadar,” ibaresinden sonra gelmek üzere “aylık,”
ibaresi eklenmiş ve metne işlenmiştir.*

*(2) 24/7/2008 tarihli ve 5793 sayılı Kanunun 46 ncı maddesiyle; bu
maddenin (b) bendindeki "üç yılını" ibaresi "bir yılını", (c) bendindeki
"kazanmış" ibaresi "kaybetmemiş" şeklinde değiştirilmiş ve aynı maddenin
(d) bendine "derecedeki" ibaresinden sonra gelmek üzere "(9 uncu
derecede bulunan askeri hâkim ve savcılar, 103 üncü maddedeki aylık
ödeme oranı % 39 olarak uygulanmak ve yargı ödeneği de bu oran üzerinden
hesaplanacak brüt aylıkları esas alınarak verilmek üzere 8 inci
derecedeki)" ibaresi eklenmiş ve metne işlenmiştir.*

5642-4

d\) Yukardakilerin dışında kalan askeri hâkim ve savcılar; aldıkları
aylık derecesine eşit bulunan sınıf ve derecedeki (9 uncu derecede
bulunan askeri hâkim ve savcılar, 103 üncü maddedeki aylık ödeme oranı %
39 olarak uygulanmak ve yargı ödeneği de bu oran üzerinden hesaplanacak
brüt aylıkları esas alınarak verilmek üzere 8 inci derecedeki) diğer
hâkim ve savcılar,

e\) Askeri adalet müfettişleri; adalet müfettişleri,

f\) Askeri hâkim adayları; hâkim ve savcı adayları,

hakkındaki hükümlere tabidirler.

*Yürürlük:*

**Madde 123 – **Bu Kanun yayımı tarihinde yürürlüğe girer.

*Yürütme:*

**Madde 124 – **Bu Kanun hükümlerini Bakanlar Kurulu yürütür.

5643

\(1) SAYILI CETVEL^(1)^

(Değişik:22/12/2005 - 5435/41 md.)

  -------------- ------------ -------------------------------------------------
  *Sınıf *       **Derece**   *Unvan*

  Üçüncü Sınıf   8            Hâkimlik
                              
                              Cumhuriyet Başsavcılığı
                              
                              Cumhuriyet Savcılığı

  Üçüncü Sınıf   7            Hâkimlik
                              
                              Cumhuriyet Başsavcılığı
                              
                              Cumhuriyet Savcılığı

  Üçüncü Sınıf   6            Hâkimlik
                              
                              Yargıtay Tetkik Hâkimliği
                              
                              Cumhuriyet Başsavcılığı
                              
                              Cumhuriyet Savcılığı
                              
                              Yargıtay Cumhuriyet Savcılığı
                              
                              Adalet Müfettişliği
                              
                              Bakanlık Tetkik Hâkimliği

  İkinci Sınıf   5            Hâkimlik
                              
                              Yargıtay Tetkik Hâkimliği
                              
                              Cumhuriyet Başsavcılığı
                              
                              Cumhuriyet Savcılığı
                              
                              Yargıtay Cumhuriyet Savcılığı
                              
                              Adalet Müfettişliği
                              
                              Bakanlık Tetkik Hâkimliği

  İkinci Sınıf   4            Hâkimlik
                              
                              Yargıtay Tetkik Hâkimliği
                              
                              Mahkeme Başkanlığı
                              
                              Cumhuriyet Başsavcılığı
                              
                              Cumhuriyet Savcılığı
                              
                              Yargıtay Cumhuriyet Savcılığı
                              
                              Adalet Müfettişliği
                              
                              Bakanlık Tetkik Hâkimliği
                              
                              Bölge Adliye Mahkemesi Cumhuriyet Savcılığı

  İkinci Sınıf   3            Hâkimlik
                              
                              Yargıtay Tetkik Hâkimliği
                              
                              Mahkeme Başkanlığı
                              
                              Cumhuriyet Başsavcılığı
                              
                              Cumhuriyet Savcılığı
                              
                              Yargıtay Cumhuriyet Savcılığı
                              
                              Adalet Müfettişliği
                              
                              Bakanlık Tetkik Hâkimliği
                              
                              Bölge Adliye Mahkemesi Cumhuriyet Savcılığı

  İkinci Sınıf   2            Hâkimlik
                              
                              Yargıtay Tetkik Hâkimliği
                              
                              Mahkeme Başkanlığı
                              
                              Cumhuriyet Başsavcılığı
                              
                              Cumhuriyet Savcılığı
                              
                              Yargıtay Cumhuriyet Savcılığı
                              
                              Adalet Müfettişliği
                              
                              Bakanlık Tetkik Hâkimliği
                              
                              Bölge Adliye Mahkemesi Cumhuriyet Savcılığı
                              
                              Genel Müdürlük Daire Başkanlığı
                              
                              Strateji Geliştirme Başkanlığı Daire Başkanlığı
  -------------- ------------ -------------------------------------------------

** \_\_\_\_\_\_\_\_\_\_\_\_\_\_\_\_\_\_\_\_\_\_\_\_**

*(1) 22/12/2005 tarihli ve 5436 sayılı Kanunun 13 üncü maddesiyle bu
cetvelde yer alan "Araştırma-Planlama ve Koordinasyon Kurulu Başkanlığı"
ibareleri "Strateji Geliştirme Başkanlığı", "Araştırma-Planlama ve
Koordinasyon Kurulu Üyeliği" ibareleri "Strateji Geliştirme Başkanlığı
Daire Başkanlığı" şeklinde değiştirilmiş ve metne işlenmiştir.*

5644

  ------------------------- --- -------------------------------------------------
  İkinci Sınıf              1   Hâkimlik
                                
                                Yargıtay Tetkik Hâkimliği
                                
                                Mahkeme Başkanlığı
                                
                                Cumhuriyet Başsavcılığı
                                
                                Cumhuriyet Savcılığı
                                
                                Yargıtay Cumhuriyet Savcılığı
                                
                                Adalet Müfettişliği
                                
                                Bakanlık Tetkik Hâkimliği
                                
                                Bölge Adliye Mahkemesi Cumhuriyet Savcılığı
                                
                                Genel Müdürlük Daire Başkanlığı
                                
                                Strateji Geliştirme Başkanlığı Daire Başkanlığı

  Birinci sınıfa ayrılmış   1   Hâkimlik
                                
                                Yargıtay Tetkik Hâkimliği
                                
                                Mahkeme Başkanlığı
                                
                                Cumhuriyet Başsavcılığı
                                
                                Cumhuriyet Savcılığı
                                
                                Yargıtay Cumhuriyet Savcılığı
                                
                                Müstakil Daire Başkanlığı
                                
                                Adalet Başmüfettişliği
                                
                                Genel Müdür Yardımcılığı
                                
                                Genel Müdürlük Daire Başkanlığı
                                
                                Strateji Geliştirme Başkanlığı Daire Başkanlığı
                                
                                Adalet Müfettişliği
                                
                                Bakanlık Tetkik Hâkimliği
                                
                                Bölge Adliye Mahkemesi Daire Başkanlığı
                                
                                Bölge Adliye Mahkemesi Üyeliği
                                
                                Bölge Adliye Mahkemesi Cumhuriyet Başsavcılığı
                                
                                Bölge Adliye Mahkemesi Cumhuriyet Savcılığı
                                
                                Cumhuriyet Başsavcıvekilliği

  Birinci Sınıf             1   Adalet Bakanlığı Müsteşarlığı
                                
                                Bakanlık Yüksek Müşavirliği
                                
                                Adalet Bakanlığı Müsteşar Yardımcılığı
                                
                                Adalet Bakanlığı Teftiş Kurulu Başkanlığı
                                
                                Adalet Bakanlığı Genel Müdürlüğü
                                
                                Strateji Geliştirme Başkanlığı
                                
                                Teftiş Kurulu Başkan Yardımcılığı
                                
                                Hâkimlik
                                
                                Yargıtay Tetkik Hâkimliği
                                
                                Mahkeme Başkanlığı
                                
                                Cumhuriyet Başsavcılığı
                                
                                Cumhuriyet Başsavcıvekilliği
                                
                                Cumhuriyet Savcılığı
                                
                                Yargıtay Cumhuriyet Savcılığı
                                
                                Müstakil Daire Başkanlığı
                                
                                Adalet Başmüfettişliği
                                
                                Genel Müdür Yardımcılığı
                                
                                Genel Müdürlük Daire Başkanlığı
                                
                                Strateji Geliştirme Başkanlığı Daire Başkanlığı
                                
                                Bakanlık Tetkik Hâkimliği
                                
                                Adalet Müfettişliği
                                
                                Bölge Adliye Mahkemesi Başkanlığı
                                
                                Bölge Adliye Mahkemesi Daire Başkanlığı
                                
                                Bölge Adliye Mahkemesi Üyeliği
                                
                                Bölge Adliye Mahkemesi Cumhuriyet Başsavcılığı
                                
                                Bölge Adliye Mahkemesi Cumhuriyet Savcılığı
  ------------------------- --- -------------------------------------------------

5645

\(2) SAYILI CETVEL^(1)^

  ------------------------- ------------ -------------------------------------------------
  *Sınıf *                  **Derece**   *Unvan*

  Üçüncü Sınıf              **8**        Hâkimlik

  Üçüncü Sınıf              **7**        Hâkimlik

  Üçüncü Sınıf              **6**        Hâkimlik
                                         
                                         Danıştay Tetkik Hâkimliği
                                         
                                         Adalet Müfettişliği
                                         
                                         Bakanlık Tetkik Hâkimliği

  İkinci Sınıf              **5**        Hâkimlik
                                         
                                         Danıştay Tetkik Hâkimliği
                                         
                                         Danıştay Savcılığı
                                         
                                         Adalet Müfettişliği
                                         
                                         Bakanlık Tetkik Hâkimliği

  İkinci Sınıf              **4**        Hâkimlik
                                         
                                         Danıştay Tetkik Hâkimliği
                                         
                                         Danıştay Savcılığı
                                         
                                         Mahkeme Başkanlığı
                                         
                                         Adalet Müfettişliği
                                         
                                         Bakanlık Tetkik Hâkimliği

  İkinci Sınıf              **3**        Hâkimlik
                                         
                                         Danıştay Tetkik Hâkimliği
                                         
                                         Danıştay Savcılığı
                                         
                                         Mahkeme Başkanlığı
                                         
                                         Adalet Müfettişliği
                                         
                                         Bakanlık Tetkik Hâkimliği

  İkinci Sınıf              **2**        Hâkimlik
                                         
                                         Danıştay Tetkik Hâkimliği
                                         
                                         Danıştay Savcılığı
                                         
                                         Mahkeme Başkanlığı
                                         
                                         Adalet Müfettişliği
                                         
                                         Bakanlık Tetkik Hâkimliği
                                         
                                         Genel Müdürlük Daire Başkanlığı
                                         
                                         Strateji Geliştirme Başkanlığı Daire Başkanlığı

  İkinci Sınıf              **1**        Hâkimlik
                                         
                                         Danıştay Tetkik Hâkimliği
                                         
                                         Danıştay Savcılığı
                                         
                                         Mahkeme Başkanlığı
                                         
                                         Adalet Müfettişliği
                                         
                                         Bakanlık Tetkik Hâkimliği
                                         
                                         Genel Müdürlük Daire Başkanlığı
                                         
                                         Strateji Geliştirme Başkanlığı Daire Başkanlığı

  Birinci sınıfa ayrılmış   **1**        Hâkimlik
                                         
                                         Danıştay Tetkik Hâkimliği
                                         
                                         Danıştay Savcılığı
                                         
                                         Bölge İdare Mahkemesi Başkanlığı
                                         
                                         Mahkeme Başkanlığı
                                         
                                         Müstakil Daire Başkanlığı
                                         
                                         Adalet Başmüfettişliği
                                         
                                         Genel Müdür Yardımcılığı
                                         
                                         Genel Müdürlük Daire Başkanlığı
                                         
                                         Strateji Geliştirme Başkanlığı Daire Başkanlığı
                                         
                                         Adalet Müfettişliği
                                         
                                         Bakanlık Tetkik Hâkimliği
  ------------------------- ------------ -------------------------------------------------

** \_\_\_\_\_\_\_\_\_\_\_\_\_\_\_\_\_\_\_\_\_\_\_\_**

*(1) 22/12/2005 tarihli ve 5436 sayılı Kanunun 13 üncü maddesiyle bu
cetvelde yer alan "Araştırma-Planlama ve Koordinasyon Kurulu Başkanlığı"
ibareleri "Strateji Geliştirme Başkanlığı", "Araştırma-Planlama ve
Koordinasyon Kurulu Üyeliği" ibareleri "Strateji Geliştirme Başkanlığı
Daire Başkanlığı" şeklinde değiştirilmiş ve metne işlenmiştir.*

5646

  --------------- ------- -------------------------------------------------
  Birinci Sınıf   **1**   Adalet Bakanlığı Müsteşarlığı
                          
                          Bakanlık Yüksek Müşavirliği
                          
                          Adalet Bakanlığı Müsteşar Yardımcılığı
                          
                          Adalet Bakanlığı Teftiş Kurulu Başkanlığı
                          
                          Adalet Bakanlığı Genel Müdürlüğü
                          
                          Strateji Geliştirme Başkanlığı
                          
                          Teftiş Kurulu Başkan Yardımcılığı
                          
                          Hâkimlik
                          
                          Danıştay Tetkik Hâkimliği
                          
                          Bölge İdare Mahkemesi Başkanlığı
                          
                          Mahkeme Başkanlığı
                          
                          Danıştay Savcılığı
                          
                          Müstakil Daire Başkanlığı
                          
                          Adalet Başmüfettişliği
                          
                          Genel Müdür Yardımcılığı
                          
                          Genel Müdürlük Daire Başkanlığı
                          
                          Strateji Geliştirme Başkanlığı Daire Başkanlığı
                          
                          Adalet Müfettişliği
                          
                          Bakanlık Tetkik Hâkimliği
  --------------- ------- -------------------------------------------------

 

I SAYILI EK GÖSTERGE CETVELİ ^(1)^

**(Değişik: 22/12/2005 - 5435/42 md.)**

  ----------------------------------------------------------------------- -------------- ---------------
  ***UNVAN***                                                             ***DERECE***   *EK GÖSTERGE*

  a\) (…) ^(1)^ Yargıtay Birinci Başkanı, Danıştay Başkanı, (…) ^(1)^                     
  Yargıtay Cumhuriyet Başsavcısı ve Danıştay Başsavcısı                                  
                                                                                          
                                                                                         
                                                                          1              8.000

  b\) (…) ^(1)^ Yargıtay üyeleri, Danıştay üyeleri, Yargıtay Cumhuriyet                   
  Başsavcıvekili, birinci sınıf hâkim ve savcılıkta üç yılını doldurup                   
  Yargıtay ve Danıştay üyeliğine seçilme hakkını kaybetmemiş olanlar,                     
  Adalet Bakanlığı Müsteşarı                                                             
                                                                                          
                                                                                         
                                                                                          
                                                                                         
                                                                          1              7.600

  c\) Birinci sınıfa ayrılmış, bu sınıfa ayrıldığı tarihten itibaren                      
                                                                                         
  de meslekte üç yılını doldurmuş, Yargıtay ve Danıştay                                   
                                                                                         
  üyeliğine seçilme hakkını kazanmış birinci sınıf hâkim                                  
                                                                                         
  ve savcılar                                                             1              6.400^(2)^

  d\) Bu Kanuna göre birinci sınıfa ayrılmalarına karar                                   
                                                                                         
  verilmiş olup da birinci derece aylığını almış olan                                     
                                                                                         
  hâkim ve savcılar                                                       1              4.800

  e\) Diğer hâkim ve savcılar                                             1              4.000

                                                                          2              3.600

                                                                          3              3.000

                                                                          4              2.300

                                                                          5              2.200

                                                                          6              1.600

                                                                          7              1.500

                                                                          8              1.300
  ----------------------------------------------------------------------- -------------- ---------------

\_\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) 30/3/2011 tarihli ve 6216 sayılı Kanunun 75 inci maddesiyle, bu
cetvelde yer alan “Anayasa Mahkemesi Başkanı,”, “Uyuşmazlık Mahkemesi
Başkanı ile”, “Anayasa Mahkemesi üyeleri,” ibareleri bu cetvelden
çıkarılmıştır.*

*(2) 21/3/2006 tarihli ve 5473 sayılı Kanunun 5 inci maddesiyle "5800"
ek gösterge rakamı "6400" olarak değiştirilmiş ve metne işlenmiştir.*

5646-1

**24/2/1983 TARİH VE 2802 SAYILI ANA KANUNA İŞLENEMEYEN HÜKÜMLER:**

*1 – 24/2/1988 tarih ve 3409 sayılı Kanunun geçici maddeleri:*

**Geçici Madde 1 – **Halen görevde bulunan hâkim, savcı ve hâkim
adaylarının diğer kamu kurumlarında kadro, maaş ve derece yönünden
iktisap ettikleri hizmet süreleri geçmişe yönelik mali bir hak
doğurmamak ve hâkimlik ve savcılık kıdeminden sayılmamak kaydıyla kadro
şartı aranmaksızın değerlendirilerek derece ve kademeleri tesbit edilir.

**Geçici Madde 2 – **Halen görevde bulunan hâkim ve savcıların evvelce
hâkim adaylığında geçen iki yıldan fazla süreleri, geçmişe yönelik bir
hak doğurmamak kaydıyla kadro şartı aranmaksızın değerlendirilerek
derece ve kademeleri tesbit edilir.

**Geçici Madde 3 – **Hâkim ve Savcı adayları eğitim merkezi tesisleri,
alınan tüm adaylara hizmet verebilecek şekilde ikmal edilinceye kadar, 7
nci maddeye göre atanmış olan adayların eğitim merkezine kabulleri,
eğitim merkezinin kapasitesi gözönünde tutularak Adalet Bakanlığınca
tesbit edilecek esaslar dairesinde yapılır.

**Geçici Madde 4 – **Halen görevde bulunan hâkim ve savcıların, hâkim
adaylığına başlamadan önce, mahkemeler nezdinde yaptıkları avukatlık
stajının tamamı ile serbest avukatlıkta geçen sürelerinin üçte ikisi
geçmişe yönelik bir mali hak doğurmamak kaydıyla, kadro şartı
aranmaksızın değerlendirilerek derece ve kademeleri tespit edilir.

**Geçici Madde 5 – **12.3.1986 tarihli ve 3268 sayılı Memurlar ve Diğer
Kamu Görevlileri Hakkındaki Bazı Kanunlarda Değişiklik Yapılmasına Dair
ve 9.4.1987 Tarihli ve 3347 Sayılı, 12.3.1986 Tarih ve 3268 Sayılı Kanun
ile Kamu Kurum ve Kuruluşlarının Teşkilatlarında Değişiklik Yapılmasına
Dair Yetki Kanunları ile Bakanlar Kuruluna verilen Kanun Hükmünde
Kararname çıkarma yetkisi 6.6.1985 Tarihli ve 3221 Sayılı, 24.2.1983
Tarihli ve 2802 Sayılı, 14.7.1965 Tarihli ve 657 Sayılı Kanunlar için
adı geçen yetki kanunları ile verilen süre bitimine kadar geçerlidir.

*2 – 27/6/1989 tarih ve 375 sayılı Kanun Hükmünde Kararnamenin Hükmü: *

**Madde 3 – **657 sayılı Devlet Memurları Kanunu, 926 sayılı Türk
Silahlı Kuvvetleri Personel Kanunu, 2914 sayılı Yükseköğretim Personel
Kanunu, 2802 sayılı Hâkimler ve Savcılar Kanunu ve diğer kanunlar
uyarınca ek göstergeden yararlanan personelin ek gösterge rakamları
aşağıdaki şekilde değiştirilmiştir.

a\) Genelkurmay Başkanı, 4500

b\) Orgeneral ve Oramiral olmak kaydıyla Kuvvet Komutanları ve Jandarma
Genel Komutanı, 4200

c\) Orgeneral-Oramiraller, Anayasa Mahkemesi Başkanı, Yargıtay Başkanı,
Danıştay Başkanı ve Başbakanlık Müsteşarı, 4000

d\) Korgeneral-Koramiraller, Uyuşmazlık Mahkemesi Başkanı, Sayıştay
Başkanı,

Yargıtay Cumhuriyet Başsavcısı, Danıştay Başsavcısı, 3800

e\) **(Değişik: 25/1/1990 – KHK – 402/2 md.)** Tümgeneral – Tümamiraller,
Anayasa Mahkemesi, Yargıtay ve Danıştay Üyeleri, Yargıtay Cumhuriyet
Başsavcısı Vekili, Birinci Sınıf Hâkim ve Savcılar, Müsteşarlar, Talim
ve Terbiye Kurulu Başkanı, 3500

f\) Başbakanlık Müsteşar Yardımcıları, 2600

g\) **(Ek: 23/10/1989 – KHK – 386/2 md.)** Talim ve Terbiye Kurulu Üyesi
2400

5646-2

Yukarıda unvan olarak sayılanlar dışında kalan personelin halen
uygulanmakta olan ek gösterge rakamları, aşağıda gösterildiği şekilde
değiştirilmiştir.

*30.6.1989 itibariyle 15.7.1989 tarihinden*

uygulanmakta olan itibaren uygulanacak

*Ek Göstergeler* *Ek Göstergeler *

3300 3800

3000 3500

2700 3200

2400 2900

1950 2400

1800 2150

1650 2000

1500 1800

1200 1500

900 1100

600 750

450 550

300 400

150 200

*3)24/1/1990 tarih ve 3611 sayılı Kanunun Geçici Maddeleri:*

**Geçici Madde 1 – **2802 sayılı Hâkimler ve Savcılar Kanunu ve bu
Kanuna ekli (1) sayılı cetvel ile diğer kanunlarda yer alan Cumhuriyet
savcılığı unvanı, il ve ilçe Cumhuriyet başsavcılığı; Cumhuriyet savcı
başyardımcılığı unvanı, Cumhuriyet başsavcı vekili, Cumhuriyet savcı
yardımcılığı unvanı, Cumhuriyet savcılığı; Devlet Güvenlik Mahkemesi
Cumhuriyet savcılığı unvanı, Devlet Güvenlik Mahkemesi Cumhuriyet
başsavcılığı, Devlet Güvenlik Mahkemesi Cumhuriyet savcı yardımcılığı
unvanı, Devlet Güvenlik Mahkemesi Cumhuriyet savcılığı olarak
değiştirilmiş ve Yargıtay Cumhuriyet Başsavcı Başyardımcılığı unvanı
kaldırılmıştır. Unvanları değişenler ile kaldırılanların yeniden
atanmaları gerekmez. Ancak, Cumhuriyet savcı başyardımcısı ve Yargıtay
Cumhuriyet Başsavcı Başyardımcısı olarak görev yapmakta olanlar ilgisine
göre il ve ilçe Cumhuriyet savcısı ve Yargıtay Cumhuriyet savcısı olarak
görevlerine devam ederler.^(1)^

**Geçici Madde 2 – (İptal: Ana. Mah.nin 20/11/1990 tarih ve E.1990/13,
K.1990/30 sayılı, kararı ile.)**

*4)9/4/1990 tarih ve 418 sayılı KHK‘nin hükümleri:*

**Madde 36 – **Aylıklarını 657 sayılı Devlet Memurları Kanunu ile ek ve
değişikliklerine, 926 sayılı Türk Silahlı Kuvvetleri Personel Kanununa,
2914 sayılı Yükseköğretim Personel Kanununa ve 2802 sayılı Hâkimler ve
Savcılar Kanununa göre almayan personele özel mevzuatları gereği daha
yüksek bir tespit yapılmadıkça, genel idare hizmetleri sınıfında görev
yapan genel müdürler için belirlenen ek gösterge rakamını geçmemek
üzere, ifa ettikleri görevleri itibariyle 657 sayılı Devlet Memurları
Kanununa göre girebilecekleri sınıflardaki benzer görevlerin aynı kadro,
unvan veya derecesi için belirlenmiş olan ek göstergeler uygulanır.

**Madde 44 – **Bu Kanun Hükmünde Kararname ile yapılan değişiklikler
yürürlüğe girinceye kadar mevcut hükümlerin uygulanmasına devam edilir.
Bu Kanun Hükmünde Kararnamenin uygulanması sırasında doğacak
tereddütleri gidermeye Maliye ve Gümrük Bakanlığı yetkilidir.

\_\_\_\_\_\_\_\_\_\_\_\_\_\_\_\_\_\_\_\_

*(1) 16/6/2004 tarihli ve 5190 sayılı Kanunun Geçici 5 inci maddesi;
diğer kanunlarda geçen "Devlet Güvenlik Mahkemesi", "Devlet Güvenlik
Mahkemesi Yedek Hâkimliği", "Devlet Güvenlik Mahkemesi Cumhuriyet
başsavcılığı ve Cumhuriyet savcısı" ibarelerinin sırasıyla "1412 sayılı
Kanunun 394/a maddesi gereğince Hâkimler ve Savcılar Yüksek Kurulunca
görevlendirilecek veya kurulacak ağır ceza mahkemesi", "ağır ceza
mahkemesi üyesi", "1412 sayılı Kanunun 394/a maddesinde belirtilen
suçları soruşturmak ve kovuşturmakla görevlendirilen Cumhuriyet savcısı"
olarak uygulanacağını hüküm altına almıştır.*

5646-3

*5) 25/6/1992 tarihli ve 3825 sayılı Kanunun geçici maddeleri:*

**Geçici Madde 1 – (Mülga: 13/7/1993 – KHK – 486/27 md.)**

**Geçici Madde 2 – **2802 sayılı Hâkimler ve Savcılar Kanununun 15 inci
maddesinin üçüncü fıkrası hükmüyle birinci sınıf olan hâkim ve savcılar
ile geçici 1 inci madde hükmüyle Sayıştay üyeleri ile ilgili hükümler
uygulanacak olan Sayıştay Meslek Mensupları ile Sayıştay Savcı
Yardımcıları, bu Kanunun yayımı tarihinden itibaren geçmişe yönelik mali
hak talebinde bulunamazlar.

**Geçici Madde 3 – **357 sayılı Askeri Hâkimler Kanununda değişiklik
yapılıncaya kadar; birinci sınıfa geçirildikten sonra, bu sınıfta 6
yılını tamamlamış ve askeri yüksek yargı organları üyeliklerine seçilme
niteliklerini kaybetmemiş olan askeri hâkim subaylar, 2802 sayılı
Hâkimler ve Savcılar Kanunu uyarınca birinci sınıf hâkimler için
öngörülen ek gösterge ve yüksek hâkimlik tazminatı hükümlerinden
yararlanırlar.

**Geçici Madde 4 – **Bu Kanunun 2802 sayılı Hâkimler ve Savcılar
Kanununun 13 üncü maddesinin ikinci fıkrasında değişiklik yapan hükmü,
bu Kanunun yürürlüğe girdiği tarihten önce adaylıktan Danıştay tetkik
hâkimliğine atanmış idari yargı hâkimleri hakkında da uygulanır.

**Geçici Madde 5 – **Bu Kanunun yürürlüğe girdiği tarihten itibaren beş
yıl süre ile, Danıştay tetkik hâkimliğine ve Danıştay Savcılığına
yapılacak atamalarda, 2575 sayılı Danıştay Kanununun 11 inci maddesinin
1 numaralı fıkrasındaki beş yıllık hizmet süresi aranmaz. Bu atamalarda
Danıştay Başkanlık Kurulunun olumlu görüşü de alınır.

*6) 9/3/1995 tarihli ve 4087 sayılı Kanunun geçici maddeleri;*

**Geçici Madde 1 – **Bu Kanunun yürürlüğe girdiği tarihten itibaren bir
yıl içerisinde başvurma kaydıyla, başvuru tarihinde ellibeş yaşını
bitirmemiş olan avukatlar arasından 2802 sayılı Kanunun 39 uncu
maddesindeki esas ve usule göre atama yapılabilir. ^(1)^

**Geçici Madde 2 – **Bu Kanunun yayımı tarihinden itibaren bir yıl
içinde, Hâkimler ve Savcılar Kanununun 40 ıncı maddesine göre mesleğe
yeniden atanma için başvuranlar hakkında, sözü edilen maddenin son
fıkrası hükmü uygulanmaz.

**Geçici Madde 3 – **Bu Kanunda öngörülen yönetmelik, Kanunun yürürlüğe
girdiği tarihten itibaren bir ay içinde çıkartılır. ^(1)^

*7) 22/5/1996 tarih ve 4141 sayılı Kanunun geçici maddesi:*

**Geçici Madde – **Anayasa Mahkemesinin 27.4.1993 gün ve E.1992/37,
K.1993/18 sayılı kararı ile 2802 ve 2992 sayılı kanunların kimi
hükümlerinin iptal kararı mucibince yürürlükten kalktığı 12 Nisan 1996
tarihine kadar, anılan görevlere mezkur hükümlerdeki usule göre yapılan
atamalar geçerlidir.

*––––––––––––––––––––––––––*

*(1) Bu maddeler; Anayasa Mahkemesinin 7/6/1995 tarihli ve E.1995/19,
K.1995/12-1 sayılı Kararıyla; iptal isteminin reddi durumunda karar
gününe, kabul durumunda ise iptal Kararının Resmi Gazete‘de
yayımlanacağı güne kadar Yürürlüğünün durdurulmasına karar verilmiştir.*

5646-4

*8) 27/1/2000 tarih ve 4505 sayılı Kanunun maddesi:*

**Madde 5 – **a)Aylıklarını 657 sayılı Devlet Memurları Kanunu, 926
sayılı Türk Silahlı Kuvvetleri Personel Kanunu, 2802 sayılı Hâkimler ve
Savcılar Kanunu ile 2914 sayılı Yüksek Öğretim Personel Kanununa göre
makam veya yüksek hâkimlik tazminatı öngörülen kadrolarda bulunanlardan
Bakanlar Kurulu Kararı ile belirlenecek olanlara 30 000 gösterge
rakamının memur aylıklarına uygulanan katsayı ile çarpımı sonucu
bulunacak miktarı geçmemek üzere temsil tazminatı ödenir. Temsil
tazminatı göstergelerini kadro ve görev unvanı itibariyle farklı olarak
belirlemeye Bakanlar Kurulu yetkilidir.

b\) Temsil tazminatı, damga vergisi hariç herhangi bir vergiye tabi
tutulmaz ve bu tazminata hak kazanma ve ödemelerde makam tazminatı ile
yüksek hâkimlik tazminatına ilişkin hükümler uygulanır.

c\) Teşkilat veya özel kanunlarında yer alan hükümlere göre kadro
karşılığı sözleşmeli, sözleşmeli veya kapsam dışı statüde çalışanlara
temsil tazminatı ödenmez. Bu tazminata hak kazananlara personel veya
teşkilat kanunları veya diğer kanuni düzenlemeler ile kaynağı ne olursa
olsun ödemekte olan döner sermaye katkı payları, fiilen yapılmayan ders
karşılığı ek ders ücreti ödemeleri, fon ek ödeme, teşvik ödemesi ve
benzeri ödemelerin aylık net tutarları, temsil tazminatının net
tutarından mahsup edilir. Benzeri ödemelerin aylık net tutarları, temsil
tazminatının net tutarından mahsup edilir. Benzeri ödemelerin kapsamı
ile uygulamaya ilişkin usul ve esaslar Maliye Bakanlığının teklifi
üzerine Bakanlar Kurulu Kararı ile belirlenir. Bu tazminat her ne
şekilde olursa olsun ikramiyelerin veya başka bir ödemenin
hesaplanmasında dikkate alınmaz.

d\) Makam tazminatı ile yüksek hâkimlik tazminatı ödenmesini gerektiren
görevlerde toplam iki yıl bulunduktan sonra emekliye ayrılanlara temsil
tazminatları bulundukları en üst görev esas alınarak ödenir.

*9) 1/12/2007 tarihli ve 5720 sayılı Kanunun Geçici Maddesi:*

**Geçici Madde 1 –** 15/10/2006 tarihinde yapılan idarî yargı hâkim
adaylığı yazılı yarışma sınavında, bu Kanunun 9/A maddesinin beşinci
fıkrasında belirtilen bir katı fazla kadro içinde kalanlardan mülâkatta
başarısız sayılanlar, bu Kanun hükümlerine göre yeniden mülâkata
alınırlar. Bu şekilde çağrılanlar bakımından önceden kadro ilânı şartı
aranmaz. Bunlar arasından başarılı olanların adaylığa atamaları yapılır.

Birinci fıkrada belirtilen yazılı yarışma sınavı ve 25/6/2007-6/7/2007
tarihleri arasında yapılan mülâkat sonucuna göre atamaları yapılanların
hakları saklıdır. Bu adayların meslek öncesi eğitimleri kaldığı yerden
devam eder.

*10) 2/12/2014 tarihli ve 6572 sayılı Kanunun 49 uncu maddesi: ^(1)^*

**Madde 49-** Bu Kanuna ekli (1) sayılı listede yer alan kadrolar ihdas
edilerek 13/12/1983 tarihli ve 190 sayılı Genel Kadro ve Usulü Hakkında
Kanun Hükmünde Kararnamenin eki (II) sayılı cetvelin Adalet Bakanlığına
ait bölümüne; ekli (2) sayılı listede yer alan kadrolar ihdas edilerek
190 sayılı Kanun Hükmünde Kararnamenin eki (I) sayılı cetvelin, (3)
sayılı listede yer alan kadrolar ihdas edilerek (II) sayılı cetvelin
Yargıtay Başkanlığına ait bölümüne; ekli (4) sayılı listede yer alan
kadrolar ihdas edilerek 190 sayılı Kanun Hükmünde Kararnamenin eki (I)
sayılı cetvelin, (5) sayılı listede yer alan kadrolar ihdas edilerek
(II) sayılı cetvelin Danıştay Başkanlığına ait bölümüne; ekli (6) sayılı
listede yer alan kadrolar ihdas edilerek l90 sayılı Kanun Hükmünde
Kararnamenin eki (I) sayılı cetvelin Adalet Bakanlığına ait bölümüne
eklenmiştir.

–––––––––––––––

*(1) Bu maddede yer alan kadrolarla ilgili olarak 12/12/2014 tarihli ve
29203 Mükerrer sayılı Resmi Gazete’ye bakınız.*

5647

**2802 SAYILI KANUNA EK VE DEĞİŞİKLİK GETİREN MEVZUATIN VEYA ANAYASA
MAHKEMESİ TARAFINDAN İPTAL EDİLEN HÜKÜMLERİN YÜRÜRLÜĞE GİRİŞ TARİHİNİ
GÖSTERİR LİSTE**

  ---------------------------------------------------------- ------------------------------------------------------------------------- -----------------------------------------------------------------
  **Değiştiren **                                            **2802 sayılı Kanunun değişen veya iptal **                               **Yürürlüğe Giriş Tarihi**
                                                                                                                                       
  **Kanunun/ KHK’nin/ İptal Eden Anayasa Mah. Kararının **   **edilen maddeleri**                                                      
                                                                                                                                       
  **Numarası**                                                                                                                         

  KHK/204                                                    –                                                                         18/6/1984

  KHK/241                                                    –                                                                         1/7/1984‘den geçerli olarak 29/6/1984

  KHK/243                                                    –                                                                         31/12/1984

  2992                                                       –                                                                         7/4/1984

  3057                                                       –                                                                         19/10/1984

  KHK/276                                                    –                                                                         29/9/1987

  KHK/306                                                    –                                                                         1/1/1988

  3409                                                       –                                                                         2/3/1988

  3446                                                       –                                                                         26/5/1988

  KHK/351                                                    2, 7, 15, 16 ve 20                                                        Yayımı olan 30/12/1988 tarihini takibeden aybaşı 15/1/1989
                                                                                                                                       
                                                             3, 5, 9, 10, 11, 12, 17 ve 18                                             30/12/1988
                                                                                                                                       
                                                             Diğer hükümleri                                                           

  KHK/360                                                    –                                                                         16/2/1989

  KHK/375                                                    2, 3, 5, 6, 10, 11, 12, 13,14, 15, 18, 19, 21, 23, 25, 26, 29, 30 ve 31   15/7/1989
                                                                                                                                       
                                                             28                                                                        Tazminat nisbetlerinin tespit edildiği tarihi izleyen aybaşında
                                                                                                                                       
                                                             Diğer maddeleri                                                           1/7/1989

  3611                                                       –                                                                         1/2/1990

  KHK/418                                                    a\) 2, 3, 6, 8, 9, 10, 13, 14, 16, 17, 20, 21, 22, 27, 28, 31, 32, 33,    1/1/1991
                                                             35, 36, 37 ve 45 inci maddeleri                                           
                                                                                                                                       1/7/1990
                                                             b\) 30 ve 38 inci maddeleri                                               
                                                                                                                                       15/1/1991
                                                             c\) 34 üncü maddesi                                                       
                                                                                                                                       Yayımını izleyen aybaşında
                                                             d\) 4, 5, 11, 23, 24, 25, 26, 29 ve 40 ıncı maddeleri                     
                                                                                                                                       11/4/1990
                                                             e\) 39 uncu maddesi 1990 – 1991 öğrenim döneminde uygulanmaya başlanmak   
                                                             üzere, bu konuda Bakanlar Kurulunca esas ve usullerin tesbitini izleyen   
                                                             aybaşında                                                                 
                                                                                                                                       
                                                             f\) Diğer maddeleri                                                       
  ---------------------------------------------------------- ------------------------------------------------------------------------- -----------------------------------------------------------------

5648

  ---------------------------------------------------------- ----------------------------------------------------------------------------------------------------------------------------------------------------------------------------------------------------------------------------------------------------------------------------------------- --------------------------------------------------------------------------
  **Değiştiren **                                            **2802 sayılı Kanunun değişen veya iptal **                                                                                                                                                                                                                                               **Yürürlüğe Giriş Tarihi**
                                                                                                                                                                                                                                                                                                                                                       
  **Kanunun/ KHK’nin/ İptal Eden Anayasa Mah. Kararının **   **edilen maddeleri**                                                                                                                                                                                                                                                                      
                                                                                                                                                                                                                                                                                                                                                       
  **Numarası**                                                                                                                                                                                                                                                                                                                                         

  KHK/450                                                    –                                                                                                                                                                                                                                                                                         15/9/1991 tarihinden geçerli olmak üzere 13/9/1991

  KHK/461                                                    –                                                                                                                                                                                                                                                                                         8/11/1991

  3825                                                       –                                                                                                                                                                                                                                                                                         11/7/1992

  KHK/486                                                    –                                                                                                                                                                                                                                                                                         15/7/1993

  KHK/493                                                    –                                                                                                                                                                                                                                                                                         24/8/1993

  KHK/524                                                    –                                                                                                                                                                                                                                                                                         17/9/1993

  KHK/527                                                    –                                                                                                                                                                                                                                                                                         20/5/1994

  4087                                                       –                                                                                                                                                                                                                                                                                         21/3/1995

  KHK/547                                                    –                                                                                                                                                                                                                                                                                         15/4/1995

  KHK/562                                                    7 nci maddesi                                                                                                                                                                                                                                                                             15/8/1995
                                                                                                                                                                                                                                                                                                                                                       
                                                             14 üncü maddesi ile geçici 1 inci maddesi                                                                                                                                                                                                                                                 1/1/1996
                                                                                                                                                                                                                                                                                                                                                       
                                                             Diğer maddeleri                                                                                                                                                                                                                                                                           25/7/1995

  4141                                                       –                                                                                                                                                                                                                                                                                         24/5/1996

  KHK/570                                                    –                                                                                                                                                                                                                                                                                         15/4/1997 tarihinden geçerli olmak üzere yayımı olan 3/4/1997 tarihinde

  KHK/621                                                    –                                                                                                                                                                                                                                                                                         28/9/2000

  4642                                                       –                                                                                                                                                                                                                                                                                         21/4/2001

  4790                                                       –                                                                                                                                                                                                                                                                                         26/1/2003

  4863                                                       –                                                                                                                                                                                                                                                                                         3/6/2003

  5172                                                       106                                                                                                                                                                                                                                                                                       15/5/2004 tarihinden geçerli olmak üzere yayımı olan 22/5/2004 tarihinde

  5235                                                       28, 113, 114 ve (1) Sayılı Cetvel                                                                                                                                                                                                                                                         1/4/2005

  5435                                                       3, 8, 9,10,11,13,15,19, 21, 23, 25, 26, 28,30, 31,32, 33, 34, 35, 37, 38, 47, 48, 49, 53, 54, 58, 60, 69, 72,74, 75, 76, 78, 81, 88, 89, 93, 94, 98, 95, 97,113,114,115,119, Geçici Madde 13, 14 ve 15, Ek Geçici Madde 2, (1) ve (2) sayılı Cetveller ile I Sayılı Ek Gösterge Cetveli   24/12/2005

  5436                                                       \(1) ve (II) Sayılı Cetvel                                                                                                                                                                                                                                                                24/12/2005

  5473                                                       Madde 54 ve (I) Sayılı Ek Gösterge Cetveli                                                                                                                                                                                                                                                1/4/2006

  5536                                                       54, 102, 103, 104, 105, 106, 112, Geçici Madde 16, 17, 18                                                                                                                                                                                                                                 15/7/2006
  ---------------------------------------------------------- ----------------------------------------------------------------------------------------------------------------------------------------------------------------------------------------------------------------------------------------------------------------------------------------- --------------------------------------------------------------------------

5648-1

  ---------------------------------------------------------------------------- ---------------------------------------------------- ---------------------------------------------------
  **Değiştiren **                                                              **2802 sayılı Kanunun değişen veya iptal **          **Yürürlüğe Giriş Tarihi**
                                                                                                                                    
  **Kanunun/ KHK’nin/ İptal Eden Anayasa Mah. Kararının **                     **edilen maddeleri**                                 
                                                                                                                                    
  **Numarası**                                                                                                                      

  5720                                                                         8, 9, 9/A, 69, İşlenemeyen Hüküm                     4/12/2007
                                                                                                                                    
                                                                               (Geçici Madde 1)                                     

  5793                                                                         106                                                  15/7/2006 tarihinden geçerli olmak üzere 6/8/2008
                                                                                                                                    
                                                                               Ek Geçici Madde 2                                    6/8/2008

  5754                                                                         Geçici Madde 16                                      1/10/2008

  6110                                                                         Ek 93/A                                              4/2/2011

  6216                                                                         1, 2, 103, (I) Sayılı Ek Gösterge Cetveli            3/4/2011

  6217                                                                         21, 28, 33                                           14/4/2011

  KHK/643                                                                      8                                                    8/6/2011

  KHK/650                                                                      8, 9/A, 10, 37, 49, 50, 55, 119                      26/8/2011

  KHK/661                                                                      8                                                    2/11/2011

  6352                                                                         37                                                   5/7/2011

  6460                                                                         21, 33, 50                                           30/4/2013

  6462                                                                         8                                                    3/5/2013

  Anayasa                                                                      55 inci maddenin birinci fıkrası ve 119 uncu madde   1/1/2013 tarihinden
                                                                                                                                    
  Mahkemesi’nin 18/7/2012 tarihli ve E.: 2011/113 K.: 2012/108 sayılı Kararı                                                        başlayarak altı ay sonra
                                                                                                                                    
                                                                                                                                    (1/7/2013)

  6494                                                                         55, 119                                              7/7/2013
  ---------------------------------------------------------------------------- ---------------------------------------------------- ---------------------------------------------------

5648-2

  -------------------------------------------------------------------------- --------------------------------------------- ----------------------------
  **Değiştiren **                                                            **2802 sayılı Kanunun değişen veya iptal **   **Yürürlüğe Giriş Tarihi**
                                                                                                                           
  **Kanunun/ KHK’nin/ İptal Eden Anayasa Mah. Kararının **                   **edilen maddeleri**                          
                                                                                                                           
  **Numarası**                                                                                                             

  Anayasa                                                                    8/b                                           31/12/2013 tarihinden
                                                                                                                           
  Mahkemesi’nin 14/2/2013 tarihli ve E.: 2011/89 K.: 2013/29 sayılı Kararı                                                 başlayarak dokuz ay sonra
                                                                                                                           
                                                                                                                           (30/9/2014)

  6524                                                                       49, 50, 119                                   27/2/2014

  6526                                                                       93/A                                          6/3/2014

  6572                                                                       8, 106, 112/A, 112/B, Geçici Madde 19,        12/12/2014
                                                                                                                           
                                                                             İşlenmeyen hüküm                              

  6723                                                                       13, 21, 28, 33                                23/7/2016

  6754                                                                       63                                            24/11/2016

  KHK/680                                                                    9/A, 93, Geçici Madde 20                      6/1/2017
  -------------------------------------------------------------------------- --------------------------------------------- ----------------------------


