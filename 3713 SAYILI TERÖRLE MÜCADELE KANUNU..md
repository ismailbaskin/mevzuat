7215

[]{#K93 .anchor}TERÖRLE MÜCADELE KANUNU

Kanun Numarası : 3713

Kabul Tarihi : 12/4/1991

Yayımlandığı R. Gazete : Tarih : 12/4/1991 Sayı : 20843 Mükerrer

Yayımlandığı Düstur : Tertip : 5 Cilt : 30 Sayfa : 125

BİRİNCİ BÖLÜM

Tanım ve Terör Suçları

Terör tanımı ^(1)^

**Madde 1– (Değişik birinci fıkra: 15/7/2003-4928/20 md.)** Terör; cebir
ve şiddet kullanarak; baskı, korkutma, yıldırma, sindirme veya tehdit
yöntemlerinden biriyle, Anayasada belirtilen Cumhuriyetin niteliklerini,
siyasî, hukukî, sosyal, laik, ekonomik düzeni değiştirmek, Devletin
ülkesi ve milletiyle bölünmez bütünlüğünü bozmak, Türk Devletinin ve
Cumhuriyetin varlığını tehlikeye düşürmek, Devlet otoritesini zaafa
uğratmak veya yıkmak veya ele geçirmek, temel hak ve hürriyetleri yok
etmek, Devletin iç ve dış güvenliğini, kamu düzenini veya genel sağlığı
bozmak amacıyla bir örgüte mensup kişi veya kişiler tarafından
girişilecek her türlü suç teşkil eden eylemlerdir.

**(Mülga ikinci ve üçüncü fıkralar: 29/6/2006-5532/17 md.)**

Terör suçlusu

**Madde 2 –** Birinci maddede belirlenen amaçlara ulaşmak için meydana
getirilmiş örgütlerin mensubu olup da, bu amaçlar doğrultusunda
diğerleri ile beraber veya tek başına suç işleyen veya amaçlanan suçu
işlemese dahi örgütlerin mensubu olan kişi terör suçlusudur.

Terör örgütüne mensup olmasa dahi örgüt adına suç işleyenler de terör
suçlusu sayılır (…)^(1)^.

Terör suçları

**Madde 3 – (Değişik: 29/6/2006-5532/2 md.)**

26/9/2004 tarihli ve 5237 sayılı Türk Ceza Kanununun 302, 307, 309, 311,
312, 313, 314, 315 ve 320 nci maddeleri ile 310 uncu maddesinin birinci
fıkrasında yazılı suçlar, terör suçlarıdır.

Terör amacı ile işlenen suçlar^(2)^

**Madde 4 – (Değişik: 29/6/2006-5532/3 md.)**

Aşağıdaki suçlar 1 inci maddede belirtilen amaçlar doğrultusunda suç
işlemek üzere kurulmuş bir terör örgütünün faaliyeti çerçevesinde
işlendiği takdirde, terör suçu sayılır:

a\) Türk Ceza Kanununun 79, 80, 81, 82, 84, 86, 87, 96, 106, 107, 108,
109, 112, 113, 114, 115, 116, 117, 118, 142, 148, 149, 151, 152, 170,
172, 173, 174, 185, 188, 199, 200, 202, 204, 210, 213, 214, 215, 223,
224, 243, 244, 265, 294, 300, 316, 317, 318 ve 319 uncu maddeleri ile
310 uncu maddesinin ikinci fıkrasında yer alan suçlar.

b\) 10/7/1953 tarihli ve 6136 sayılı Ateşli Silahlar ve Bıçaklar ile
Diğer Aletler Hakkında Kanunda tanımlanan suçlar.

\_\_\_\_\_\_\_\_\_\_\_\_\_\_\_\_\_\_

*(1) 2/7/2012 tarihli ve 6352 sayılı Kanunun 74 üncü maddesi ile bu
fıkrada yer alan* “*ve örgüt mensupları gibi cezalandırılırlar” ibaresi
madde metninden çıkarılmıştır.*

*(2) 29/6/2006 tarihli ve 5532 sayılı Kanunun 1 inci maddesiyle, 1 inci
maddenin başlığı ‘‘Terör ve örgüt tanımı”, 4 üncü maddenin başlığı
“Terör amacı ile işlenilen suçlar” iken, metne işlendiği şekilde
değiştirilmiştir.*

7216

c\) 31/8/1956 tarihli ve 6831 sayılı Orman Kanununun 110 uncu maddesinin
dördüncü ve beşinci fıkralarında tanımlanan kasten orman yakma suçları.

ç) 10/7/2003 tarihli ve 4926 sayılı Kaçakçılıkla Mücadele Kanununda
tanımlanan ve hapis cezasını gerektiren suçlar.

d\) Anayasanın 120 nci maddesi gereğince olağanüstü hal ilan edilen
bölgelerde, olağanüstü halin ilanına neden olan olaylara ilişkin suçlar.

e\) 21/7/1983 tarihli ve 2863 sayılı Kültür ve Tabiat Varlıklarını Koruma
Kanununun 68 inci maddesinde tanımlanan suç.

Cezaların artırılması

**Madde 5 – (Değişik: 29/6/2006-5532/4 md.)**

3 ve 4 üncü maddelerde yazılı suçları işleyenler hakkında ilgili
kanunlara göre tayin edilecek hapis cezaları veya adlî para cezaları
yarı oranında artırılarak hükmolunur. Bu suretle tayin olunacak
cezalarda, gerek o fiil için, gerek her nevi ceza için muayyen olan
cezanın yukarı sınırı aşılabilir. Ancak, müebbet hapis cezası yerine,
ağırlaştırılmış müebbet hapis cezasına hükmolunur.

Suçun, örgütün faaliyeti çerçevesinde işlenmiş olması dolayısıyla ilgili
maddesinde cezasının artırılması öngörülmüşse; sadece bu madde hükmüne
göre cezada artırım yapılır. Ancak, yapılacak artırım, cezanın üçte
ikisinden az olamaz.

**(Ek fıkra: 22/7/2010 - 6008/4 md.)** Bu madde hükümleri çocuklar
hakkında uygulanmaz.

Açıklama ve yayınlama

**Madde 6 –** İsim ve kimlik belirterek veya belirtmeyerek kime yönelik
olduğunun anlaşılmasını sağlayacak surette kişilere karşı terör
örgütleri tarafından suç işleneceğini veya terörle mücadelede görev
almış kamu görevlilerinin hüviyetlerini açıklayanlar veya yayınlayanlar
veya bu yolla kişileri hedef gösterenler bir yıldan üç yıla kadar hapis
cezası ile cezalandırılır.^(1)^

**(Değişik ikinci fıkra: 11/4/2013-6459/7 md.)** Terör örgütlerinin;
cebir, şiddet veya tehdit içeren yöntemlerini meşru gösteren veya öven
ya da bu yöntemlere başvurmayı teşvik eden bildiri veya açıklamalarını
basanlar veya yayınlayanlar bir yıldan üç yıla kadar hapis cezası ile
cezalandırılır.

Bu Kanunun 14 üncü maddesine aykırı olarak muhbirlerin hüviyetlerini
açıklayanlar veya yayınlayanlar bir yıldan üç yıla kadar hapis cezası
ile cezalandırılır.^(1)^

**(Değişik dördüncü fıkra: 29/6/2006-5532/5 md.)** Yukarıdaki fıkralarda
belirtilen fiillerin basın ve yayın yoluyla işlenmesi hâlinde, basın ve
yayın organlarının suçun işlenişine iştirak etmemiş olan (…)^(2)^ yayın
sorumluları hakkında da bin günden beşbin güne kadar adlî para cezasına
hükmolunur. **(Mülga son cümle: 11/4/2013-6459/7 md.) (…) ^(3)^**

**(Ek fıkra: 29/6/2006-5532/5 md.; Mülga: 2/7/2012-6352/105 md.) **

——————————

*(1) 29/6/2006 tarihli ve 5532 sayılı Kanunun 5 inci maddesiyle bu
fıkrada geçen geçen "beşmilyon liradan onmilyon liraya kadar ağır para"
ibaresi "bir yıldan üç yıla kadar hapis" olarak değiştirilmiş ve metne
işlenmiştir. *

\(2) Bu fıkrada yer alan "sahipleri ve" ibaresi, Anayasa Mahkemesinin
18/6/2009 tarihli ve E.:2006/121, K.:2009/90 sayılı Kararı ile iptal
edilmiştir.

*(3) 11/4/2013 tarihli ve 6459 sayılı Kanunun 7 nci maddesiyle, bu
fıkrada yer alan “onbin” ibaresi “beş bin” olarak değiştirilmiştir.*

7217/7218-1

*Terör örgütleri *

**Madde 7 – (Değişik: 29/6/2006-5532/6 md.)**

Cebir ve şiddet kullanılarak; baskı, korkutma, yıldırma, sindirme veya
tehdit yöntemleriyle, 1 inci maddede belirtilen amaçlara yönelik olarak
suç işlemek üzere, terör örgütü kuranlar, yönetenler ile bu örgüte üye
olanlar Türk Ceza Kanununun 314 üncü maddesi hükümlerine göre
cezalandırılır. Örgütün faaliyetini düzenleyenler de örgütün yöneticisi
olarak cezalandırılır.

**(Değişik ikinci fıkra: 11/4/2013-6459/8 md.)** Terör örgütünün; cebir,
şiddet veya tehdit içeren yöntemlerini meşru gösterecek veya övecek ya
da bu yöntemlere başvurmayı teşvik edecek şekilde propagandasını yapan
kişi, bir yıldan beş yıla kadar hapis cezası ile cezalandırılır. Bu
suçun basın ve yayın yolu ile işlenmesi hâlinde, verilecek ceza yarı
oranında artırılır. Ayrıca, basın ve yayın organlarının suçun
işlenmesine iştirak etmemiş olan yayın sorumluları hakkında da bin
günden beş bin güne kadar adli para cezasına hükmolunur. Aşağıdaki fiil
ve davranışlar da bu fıkra hükümlerine göre cezalandırılır:

a\) **(Mülga: 27/3/2015-6638/10 md.)**

b\) Toplantı ve gösteri yürüyüşü sırasında gerçekleşmese dahi, terör
örgütünün üyesi veya destekçisi olduğunu belli edecek şekilde;

1\. Örgüte ait amblem, resim veya işaretlerin asılması ya da taşınması,

2\. Slogan atılması,

3\. Ses cihazları ile yayın yapılması,

4\. Terör örgütüne ait amblem, resim veya işaretlerin üzerinde bulunduğu
üniformanın giyilmesi.

**(Ek fıkra: 27/3/2015-6638/10 md.)** Terör örgütünün propagandasına
dönüştürülen toplantı ve gösteri yürüyüşlerinde, kimliklerini gizlemek
amacıyla yüzünü tamamen veya kısmen kapatanlar üç yıldan beş yıla kadar
hapis cezasıyla cezalandırılır.  Bu suçu  işleyenlerin cebir ve şiddete
başvurmaları ya da her türlü silah, molotof ve benzeri patlayıcı, yakıcı
ya da yaralayıcı maddeler bulundurmaları veya kullanmaları hâlinde
verilecek cezanın alt sınırı dört yıldan az olamaz.

İkinci fıkrada belirtilen suçların; dernek, vakıf, siyasî parti, işçi ve
meslek kuruluşlarına veya bunların yan kuruluşlarına ait bina, lokal,
büro veya eklentilerinde veya öğretim kurumlarında veya öğrenci
yurtlarında veya bunların eklentilerinde işlenmesi halinde bu fıkradaki
cezanın iki katı hükmolunur.

**(Ek fıkra: 11/4/2013-6459/8 md.)** Terör örgütüne üye olmamakla
birlikte örgüt adına;

a\) İkinci fıkrada tanımlanan suçu,

b\) 6 ncı maddenin ikinci fıkrasında tanımlanan suçu,

c\) 6/10/1983 tarihli ve 2911 sayılı Toplantı ve Gösteri Yürüyüşleri
Kanununun 28 inci maddesinin birinci fıkrasında tanımlanan kanuna aykırı
toplantı ve gösteri yürüyüşüne katılma suçunu,

işleyenler hakkında, 5237 sayılı Kanunun 220 nci maddesinin altıncı
fıkrasında tanımlanan suçtan dolayı ayrıca ceza verilmez.

7218/7218-2

Terörün finansmanı

**Madde 8- (Yeniden düzenleme: 29/6/2006-5532/7 md.;
Mülga:7/2/2013-6415/18 md.)**

*Nitelikli hal *

**Madde 8/A- (Ek: 29/6/2006-5532/7 md.)**

Bu Kanun kapsamına giren suçların kamu görevinin sağladığı nüfuz kötüye
kullanılmak suretiyle işlenmesi halinde, verilecek ceza yarı oranında
artırılır.

*Tüzel kişilerin sorumluluğu *

**Madde 8/B- (Ek: 29/6/2006-5532/7 md.)**

Bu Kanun kapsamına giren suçların bir tüzel kişinin faaliyeti
çerçevesinde işlenmesi halinde, Türk Ceza Kanununun 60 ıncı maddesine
göre bunlara özgü güvenlik tedbirlerine hükmolunur.

İKİNCİ BÖLÜM

Yargılama Usulleri

Görev ve yargı çevresinin belirlenmesi^(1)^

**Madde 9 – (Mülga: 2/7/2012-6352/105 md.)**

*Görev ve yargı çevresinin belirlenmesi, soruşturma ve kovuşturma
usulü^(2)\ ^*

**Madde 10 –(Mülga: 21/2/2014-6526/19 md.) **

——————————

\(1) 29/6/2006 tarihli ve 5532 sayılı Kanunun 8 ve 9 uncu maddesiyle, 9
uncu maddenin başlığı “Görevli mahkeme” iken metne işlendiği şekilde
değiştirilmiştir.

*(2) 2/7/2012 tarihli ve 6352 sayılı Kanunun 75 inci maddesi ile bu
maddenin başlığı “Soruşturma ve kovuşturma usulü” iken metne işlendiği
şekilde değiştirilmiştir.*

7219

*Gözetim süresi*

**Madde 11 – (Mülga: 18/11/1992 - 3842/31 md.)**

*Tutanak düzenleyenlerin dinlenmeleri*

**Madde 12 – (Mülga: 29/6/2006-5532/17 md.)**

*Hükmün açıklanmasının geri bırakılması kararı verilmemesi, seçenek
yaptırımlara çevirme ve erteleme yasağı ^(1)^ *

**Madde 13- (Mülga: 2/7/2012-6352/105 md.)**

*Muhbirlerin hüviyetlerinin açıklanmaması*

**Madde 14 –** Bu Kanun kapsamına giren suçlar ve suçluları ihbar
edenlerin hüviyetleri, rızaları olmadıkça veya ihbarın mahiyeti
haklarında suç teşkil etmedikçe açıklanamaz.

Avukat tayini ^(2)\ ^

**Madde 15 – (Değişik: 29/6/2006-5532/11 md.)**

Terörle mücadelede görev alan Türk Silahlı Kuvvetleri personeli, mülki
idare amirleri, istihbarat ve kolluk görevlileri ile bu amaçla
görevlendirilmiş diğer personelin, bu görevlerinin ifasından doğduğu
iddia edilen suçlardan dolayı yapılan soruşturma ve kovuşturmalar
sebebiyle belirleyeceği en fazla üç avukatın veya bu görevlerinin
ifasından dolayı mağdur, şikâyetçi, katılan, davalı ya da davacı
konumunda olan personelin seçeceği bir avukatın ücreti ödenir ve bunlara
avukatlık ücret tarifesine bağlı olmaksızın yapılacak ödemeler, ilgili
kuruluşların bütçelerine konulacak ödenekten karşılanır. **(Ek cümle:
23/6/2016 - 6722/15 md.)** Ancak davacı konumunda olan personelin
seçeceği bir avukata ücret ödenmesi, ilgili Bakanın onayına
tabidir.*^(3)\ ^*

Avukatların ücretlerinin ödenmesine ilişkin esas ve usûller, Millî
Savunma ve İçişleri bakanlıklarınca müştereken çıkarılacak yönetmelikle
düzenlenir.

ÜÇÜNCÜ BÖLÜM

*Cezaların İnfazı *

*Cezaların infazı ve tutukluların muhafazası *

**Madde 16 – (Mülga: 29/6/2006-5532/17 md.)**

*Koşullu salıverilme^(3)^*

**Madde 17-** **(Değişik: 29/6/2006-5532/12 md.)**

Bu Kanun kapsamına giren suçlardan mahkûm olanlar hakkında, koşullu
salıverilme ve denetimli serbestlik tedbirinin uygulanması bakımından
13/12/2004 tarihli ve 5275 sayılı Ceza ve Güvenlik Tedbirlerinin İnfazı
Hakkında Kanunun 107 nci maddesinin dördüncü fıkrası ile 108 inci
maddesi hükümleri uygulanır.

Tutuklu veya hükümlü iken firar veya ayaklanma suçundan mahkûm edilmiş
bulunanlar ile disiplin cezası olarak üç defa hücre hapsi cezası almış
olanlar, bu disiplin cezaları kaldırılmış olsa bile şartla
salıverilmeden yararlanamazlar.

Bu Kanun kapsamına giren suçlardan mahkûm olanlar, hükümlerinin
kesinleşme tarihinden sonra bu Kanunun kapsamına giren bir suçu
işlemeleri halinde, şartla salıverilmeden yararlanamazlar.

——————————

*(1) 29/6/2006 tarihli ve 5532 sayılı Kanunun 10 ve 12 inci maddesiyle
13 üncü maddenin başlığı “Erteleme ve paraya çevrilme”, 17 nci maddenin
başlığı "Şartla salıverilme" iken metne işlendiği şekilde
değiştirilmiştir. Daha sonra 26/2/2008 tarihli ve 5739 sayılı Kanunun 3
üncü maddesiyle 13 üncü maddenin başlığı “Seçenek yaptırımlara çevirme
ve erteleme yasağı” iken metne işlendiği şekilde değiştirilmiştir.*

*(2) Bu madde başlığı 18/11/1992 tarihli ve 3842 sayılı Kanunun 31 inci
maddesiyle metne işlendiği şekilde değiştirilmiştir. *

*(3) 29/6/2006 tarihli ve 5532 sayılı Kanunun 15 inci maddesiyle bu
fıkradaki “görev alan” ibaresinden sonra gelmek üzere “Türk Silahlı
Kuvvetleri personeli, mülki idare amirleri,” ibaresi eklenmiş ve bu
fıkrada yer alan “kovuşturmalarda müdafi olarak belirlediği en fazla üç”
ibaresi “kovuşturmalar sebebiyle belirleyeceği en fazla üç avukatın veya
bu görevlerinin ifasından dolayı mağdur, şikâyetçi, katılan, davalı ya
da davacı konumunda olan personelin seçeceği bir” şeklinde
değiştirilmiştir.*

7220

Ölüm cezaları, 14/7/2004 tarihli ve 5218 sayılı Kanunun 1 inci maddesi
ile değişik 3/8/2002 tarihli ve 4771 sayılı Çeşitli Kanunlarda
Değişiklik Yapılmasına İlişkin Kanunla müebbet ağır hapis cezasına
dönüştürülen terör suçluları ile ölüm cezaları ağırlaştırılmış müebbet
ağır hapis cezasına dönüştürülen veya ağırlaştırılmış müebbet ağır hapis
cezasına mahkûm olan terör suçluları koşullu salıverilme hükümlerinden
yararlanamaz. Bunlar hakkında ağırlaştırılmış müebbet ağır hapis cezası
ölünceye kadar devam eder.

*Ceza ve tutukevi inşaatı*

**Madde 18- (Mülga: 29/6/2006-5532/17 md.)**

DÖRDÜNCÜ BÖLÜM

*Çeşitli Hükümler*

*Ödüllendirme*

**Madde 19 – (Değişik: 29/6/2006-5532/13 md.)**

İşlenişine iştirak etmemiş olmak koşuluyla bu Kanun kapsamına giren suç
faillerinin yakalanabilmesine yardımcı olanlara veya yerlerini yahut
kimliklerini bildirenlere para ödülü verilir. Ödülün miktar, usûl ve
esasları İçişleri Bakanlığınca çıkarılacak yönetmelikte belirtilir.

*Koruma tedbirleri *

**Madde 20 – (Değişik: 29/6/2006-5532/14 md.)**

Terörle mücadelede görev veren veya bu görevi ifa eden adlî, istihbarî,
idarî ve askerî görevliler, kolluk görevlileri, Ceza ve Tevkifevleri
Genel Müdürü ve Genel Müdür Yardımcıları, terör suçlularının muhafaza
edildiği ceza ve tutukevlerinin savcıları ve müdürleri, Devlet Güvenlik
Mahkemelerinde görev yapmış hâkim ve savcılar, Ceza Muhakemesi Kanununun
250 nci maddesiyle yetkili kılınmış ağır ceza mahkemelerinde görev yapan
hâkim ve savcılar ile bu görevlerinden ayrılmış olanlar ve terör
örgütlerinin açık hedefi haline gelen veya getirilenler ile suçların
aydınlatılmasında yardımcı olanlar hakkında gerekli koruma tedbirleri
Devlet tarafından alınır.

Ceza Muhakemesi Kanununun 250 nci maddesi uyarınca Hâkimler ve Savcılar
Yüksek Kurulunca görevlendirilecek ağır ceza mahkemeleri başkan ve
üyeleri ile bu mahkemelerin görev alanına giren suçları soruşturmakla ve
kovuşturmakla görevli Cumhuriyet savcılarının korunma ve güvenlik
talepleri ilgili makam ve mercilerce öncelikle ve ivedilikle yerine
getirilir. Koruma için ihtiyaç duyulan araç ve gereçler Adalet ve
İçişleri bakanlıklarınca temin edilir.

Bu koruma tedbirleri; talep halinde estetik cerrahi yoluyla fizyolojik
görünümün değiştirilmesi dahil, nüfus kaydı, ehliyet, evlenme cüzdanı,
diploma ve benzeri belgelerin değiştirilmesi, askerlik işleminin
düzenlenmesi, menkul ve gayrimenkul mal varlıklarıyla ilgili hakları,
sosyal güvenlik ve diğer hakların korunması gibi hususlarda düzenleme
yapılır. **(Değişik: 11/2/2014-6519/ 57 md.)** Korumaya alınmış emekli
personelden, meskende korunmaları mutlak surette zorunlu bulunanlar
Başbakanlıkça belirlenecek konutlardan yararlandırılır.

Bu tedbirlerin uygulanmasında, İçişleri Bakanlığı ile ilgili diğer kurum
ve kuruluşlar gerekli her türlü gizlilik kurallarına uymak
zorundadırlar.

7221

Koruma tedbirleriyle ilgili esas ve usûller Başbakanlıkça çıkarılacak
bir yönetmelik ile belirlenir.

Yukarıda sayılanlardan kamu görevlileri, görevlerinden ayrılmış olsalar
dahi terör suçluları tarafından kendilerine veya eş ve çocuklarının
canına vuku bulan bir taarruzu savmak için silah kullanmaya
yetkilidirler.

*Zararların tazmini amacıyla tedbir konulması*

**Madde 20/A- (Ek: 15/8/2016-KHK-671/31 md.; Aynen kabul:
9/11/2016-6757/27 md.)**

Türk Ceza Kanununun İkinci Kitap Dördüncü Kısım Dördüncü, Beşinci,
Altıncı ve Yedinci Bölümünde tanımlanan suçlar ve bu Kanun kapsamına
giren suçlar nedeniyle gerçek veya tüzel kişiler ile kamu kurum ve
kuruluşlarının uğradığı zararların tazmini amacıyla, soruşturma
aşamasında Cumhuriyet savcısının talebi üzerine sulh ceza hâkimi,
kovuşturma aşamasında mahkeme tarafından, şüpheli veya sanıklara ait
taşınmazların veya kara, deniz ya da hava ulaşım araçlarının devir ve
temlikini veya bunlarla ilgili hak tesisini önlemek ya da tasarruf
yetkisini kısıtlamak için şerh düşülmesine ve bu kişilerin yardımlaşma
kurum ve sandıklarından olan alacaklarına tedbir konulmasına karar
verilebilir. Taşınmazlarla ilgili karar tapu kütüğüne; kara, deniz ve
hava ulaşım araçlarıyla ilgili karar ise bu araçların kayıtlı bulunduğu
sicile şerh verilmek suretiyle icra olunur. Kovuşturmaya yer olmadığına
dair kararın kesinleşmesi halinde veya şerhin konulduğu tarihten
itibaren bir yıl içinde, şerhin devamı yönünde hukuk mahkemesinden
verilmiş ihtiyati haciz veya ihtiyati tedbir kararı ibraz edilmediği
takdirde şerh kendiliğinden terkin edilir.

*Yardım^(1)(3)^*

*Malul olanlarla aylığa müstehak dul ve yetimlere yardım*

**Madde 21 –** (…)^(2)^ kamu görevlilerinden yurtiçinde ve yurtdışında
görevlerini ifa ederlerken veya sıfatları kalkmış olsa bile bu
görevlerini yapmalarından dolayı terör eylemlerine muhatap olarak
yaralanan, engelli hâle gelen, ölen veya öldürülenler hakkında 2330
sayılı Nakdi Tazminat ve Aylık Bağlanması Hakkında Kanun hükümleri
uygulanır. Ayrıca;

a\) **(Değişik: 28/2/1995 - 4082/6 md.)** Malul olanlarla, ölenlerin
aylığa müstehak dul ve yetimlerine bağlanacak aylığın toplam tutarı,
bunların görevde olan emsallerinin almakta oldukları aylıklardan; emekli
olanların öldürülmeleri halinde ise,dul ve yetimlerine bağlanacak
aylığın toplam tutarı ve Kanuna göre kendisine bağlanabilecek emekli
aylığından az olamaz. Yaşamak için gereken hareketleri yapamayacak ve
başkasının yardım ve desteğine muhtaç olacak derecede malül olanlar ile
ölenlerin dul ve yetimlerine en yüksek devlet memuru aylığı üzerinden,
diğerlerine mevcut aylıkları üzerinden, 30 yıl hizmet yapmış gibi emekli
ikramiyesi ödenir. Bu bent hükümlerine göre ilgililere fazla olarak
yapılan ödemeler, faturası karşılığı ilgili sosyal güvenlik
kuruluşlarınca Hazineden tahsil edilir.

——————————

*(1) Bu madde başlığı, 13/11/1995 tarih ve 4131 sayılı Kanun'un 1 inci
maddesi ile değiştirilmiş ve metne işlenmiştir. *

*(2) Bu arada yer alan "Memur ve” ibaresi, 29/6/2006 tarihli ve 5532
sayılı Kanunun 15 inci maddesiyle madde metninden çıkarılmıştır.*

*(3) 25/4/2013 tarihli ve 6462 sayılı Kanunun 1 inci maddesiyle, bu
maddenin birinci fıkrasında yer alan “sakatlanan” ibaresi “engelli hâle
gelen” şeklinde değiştirilmiştir.*

7222

b\) Yurtiçinde ve yurtdışında kamu konutlarından yararlanmakta iken malul
olanların kendileri, ölenlerin aylığa müstehak dul ve yetimleri, Kamu
Konutları Kanununda gösterilen özel tahsisli konutlarda oturanlar hariç
olmak üzere, bir yıl süreyle kamu konutlarından yararlanmaya devam
ederler. Bu süre sonunda kamu konutundan çıkacaklar ile kamu konutundan
yararlanmayanlar ve özel tahsisli konutlarda oturanların istekleri
halinde ikametgah olarak kullanacakları yurtiçindeki taşınmazın kira
bedeli on yıl süre ile Devletçe karşılanır. Yurtdışındaki özel tahsisli
konutlarda oturanların yurtdışı kira bedelleri de istekleri halinde bir
yıl süre ile Devletçe karşılanır. **(Ek cümleler: 4/7/2012-6353/75
md.)** Bütün hak sahipleri adına bir konut için yapılacak aylık kira
yardımının üst limiti ile ödeme usul ve esasları, Aile ve Sosyal
Politikalar Bakanlığı, Millî Savunma Bakanlığı ve İçişleri Bakanlığının
görüşü alınmak suretiyle Maliye Bakanlığınca çıkarılan yönetmelikle
belirlenir. Bu Kanun hükümlerine göre aylık alan maluller ile hayatını
kaybedenlerin dul ve yetimlerine yapılan gayrimenkul hibeleri veraset ve
intikal vergisinden, devir işlemleri harçlarından ve döner sermaye
ücretlerinden ve bu işlemler nedeniyle düzenlenecek kağıtlar için
tahakkuk edecek damga vergisinden müstesnadır. Bu gayrimenkullerin
maliyet bedellerinin tamamı bunları hibe edenler tarafından 31/12/1960
tarihli ve 193 sayılı Gelir Vergisi Kanununun 89 uncu maddesi ve
13/6/2006 tarihli ve 5520 sayılı Kurumlar Vergisi Kanununun 10 uncu
maddesi kapsamında dönem gelirinden veya kurum kazancından
indirilebilir.

c\) **(Mülga: 12/7/2013-6495/102 md.)**

d\) **(Mülga: 12/7/2013-6495/102 md.)**

e\) **(Ek: 28/2/1995 - 4082/6 md.; Değişik: 29/6/2006-5532/15 md.)**
Malûl olanlar ile ölenlerin dul ve yetimleri, Türkiye Cumhuriyeti Emekli
Sandığınca kendilerine verilen tanıtım kartlarını ibraz etmeleri
durumunda, kamu kurum ve kuruluşlarına ait bütün hastanelerde muayene ve
tedavi edilirler. Bunların her türlü tedavi giderleri; ilgililerin
herhangi bir kamu kurumu veya kuruluşunda çalışmaları halinde bu kurum
veya kuruluşça, emekli, yaşlılık, malûllük veya dul ve yetim aylığı
almaları halinde bağlı bulundukları sosyal güvenlik kurumunca, herhangi
bir kuruma tâbi olarak çalışmamaları, 1/7/1976 tarihli ve 2022 sayılı 65
Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanun kapsamında aylık alanlar hariç emekli,
yaşlılık, malûllük veya dul ve yetim aylığı almamaları durumunda Millî
Savunma veya İçişleri Bakanlığınca karşılanır. Malûl olanların eksilen
vücut organları, yurt içi veya yurt dışında en son teknik usûllere göre
yapılması mümkün sunileriyle tamamlatılır ve gerekirse tamir ettirilir
veya yenisi yaptırılır.

f\) **(Ek: 28/2/1995 - 4082/6 md.)** Yurtiçinde tedavileri mümkün
olmayanlar, yetkili sağlık kuruluşlarının raporlarına istinaden
yurtdışında(…) ^(1)^ .

–––––––––––––

*(1) 5510 sayılı Kanunun 17/4/2008 tarihli ve 5754 sayılı Kanunun 64
üncü maddesiyle değişik 106 ncı maddesiyle; (f) bendinde yer alan “ve
tedavi ettirilirler” ibaresi yürürlükten kaldırılmıştır.*

7222-1

g\) **(Ek: 28/2/1995 - 4082/6 md.)** Yaşamak için gerekli hareketleri
yapmaktan aciz olanlar ile kimsesizler, kamu kurum ve kuruluşlarına ait,
bunlar bulunmadığı takdirde özel rehabilitasyon ve bakım merkezleri,
yurtlar ve huzurevlerinde parasız olarak veya masrafları devlet
tarafından karşılanmak üzere barındırılır.baktırılır (…) ^(1)^ .

h\) **(Değişik: 4/7/2012-6353/75 md.) ^(2)^** Erbaş ve erlerden veya
geçici veya gönüllü köy korucularından; terörle mücadele görevi ifa
ederken yaralanarak veya engelli hâle gelerek ilgili mevzuatına göre
malullük aylığı bağlanması koşullarının oluştuğu tespit olunanlar, 2330
sayılı Kanuna göre aylık bağlanması hakkından ve bu fıkranın (c), (d) ve
(g) bentlerindeki haklardan, bunların eş, ana ve babaları ile bakmakla
yükümlü olunan kişi kapsamına giren çocukları da bu fıkranın (d)
bendinde düzenlenen haklardan yararlandırılır. Erbaş ve erlerden veya
geçici veya gönüllü köy korucularından; aynı sebeplerle hayatını
kaybedenlerin veya bu fıkra kapsamında malul olması sebebiyle aylık
almakta iken hayatını kaybedenlerin dul aylığına müstehak eşi, ana ve
babaları ile yetim aylığına müstehak çocukları 2330 sayılı Kanun
hükümlerine göre aylık bağlanması hakkından ve bu fıkranın (c) ve (d)
bendindeki haklardan yararlandırılır. Bu fıkra kapsamında er ve erbaşlar
için bağlanacak aylıklar, bitirmiş oldukları okullar neticesinde hak
kazandıkları unvanlar üzerinden yürütmüş oldukları kamu görevleri
sebebiyle daha yüksek aylık bağlanmasına ilişkin hakları saklı kalmak
kaydıyla; en az dört yıllık yüksek öğrenim mezunu olanlar sekizinci
derecenin birinci kademesindeki, diğerleri ise eğitim durumlarına
bakılmaksızın onuncu derecenin birinci kademesindeki “Memur” unvanlı
kadrolarda bulunanların emekli keseneğine esas aylıkları üzerinden
hesaplanacak vazife malullüğü aylığı tutarından düşük olamaz ve bunlar
için 5434 sayılı Kanunun ek 77 nci maddesinin birinci fıkrasının (c)
bendine göre yapılacak yükseltmelerde aynı unvan ve derece başlangıç
olarak esas alınır ve derece yükselmelerinde kadro şartı aranmaksızın
yüksek öğrenim mezunu gibi işlem yapılır. ^(2)^

ı) **(Ek: 13/11/1995 - 4131/1 md.; Mülga: 3/10/2016-KHK-676/89 md.) **

–––––––––––––

*(1) 5510 sayılı Kanunun 17/4/2008 tarihli ve 5754 sayılı Kanunun 64
üncü maddesiyle değişik 106 ncı maddesiyle; (g) bendinde yer alan "ve
tedavileri yaptırılır" ibaresi yürürlükten kaldırılmıştır.*

*(2) 25/4/2013 tarihli ve 6462 sayılı Kanunun 1 inci maddesiyle, bu
bentte yer alan “sakatlanarak” ibaresi “engelli hâle gelerek” şeklinde
değiştirilmiştir.*

7222-2

i\) **(Ek: 4/7/2012-6353/75 md.; Değişik: 2/1/2017-KHk-680/64 md.)**
Yedek subay okulu öğrencileri, harp okulları ve astsubay meslek
yüksekokullarında okuyanlar, Jandarma ve Sahil Güvenlik Akademisi
fakülte ve yüksekokullarında okuyanlar, üniversitelerin fakülte ve
yüksekokullarında Milli Savunma Bakanlığı, Jandarma Genel Komutanlığı ve
Sahil Güvenlik Komutanlığı adına öğrenim görenler ya da kendi hesabına
öğrenim görmekte iken Milli Savunma Bakanlığı, Jandarma Genel
Komutanlığı ve Sahil Güvenlik Komutanlığı nam ve hesabına okumaya devam
edenler, Polis Akademisi ile Polis Meslek Eğitim Merkezlerinde veya
üniversitelerin fakülte ve yüksekokullarında Emniyet Genel Müdürlüğü
hesabına öğrenim görenler veya kendi hesabına öğrenim görmekte iken
Emniyet Genel Müdürlüğü hesabına öğrenim görmeye devam edenler, Emniyet
Genel Müdürlüğü veya Millî İstihbarat Teşkilatı hesabına açılan
okullarda öğrenim görenler ile Milli Savunma Bakanlığı, Jandarma Genel
Komutanlığı, Sahil Güvenlik Komutanlığı veya Emniyet Genel Müdürlüğü
adına öğrenim görmek üzere temel ve intibak eğitimine tabi
tutulanlardan; 31/5/2006 tarihli ve 5510 sayılı Sosyal Sigortalar ve
Genel Sağlık Sigortası Kanununun 4 üncü maddesinin birinci fıkrasının
(c) bendi kapsamında sigortalı sayılmamış olup bu öğrenimleri veya
eğitimleri nedeniyle bu Kanun kapsamındaki terör eylemlerinde hedef
alınarak hayatını kaybedenler ile yaralanan veya engelli hâle
gelenlerden ilgili mevzuatına göre malullük aylığı bağlanması
koşullarının oluştuğu tespit olunanların kendileri, 2330 sayılı Kanuna
göre aylık bağlanması hakkından ve bu fıkranın (c), (d) ve (g)
bentlerindeki haklardan, bunların eş, ana ve babaları ile bakmakla
yükümlü olunan kişi kapsamına giren çocukları da bu fıkranın (d)
bendinde düzenlenen haklardan yararlandırılır. Yukarıda sayılanlardan
aynı sebeplerle hayatını kaybedenlerin veya bu fıkra kapsamında malul
olması sebebiyle aylık almakta iken hayatını kaybedenlerin dul aylığına
müstehak eşi, ana ve babaları ile yetim aylığına müstehak çocukları 2330
sayılı Kanun hükümlerine göre aylık bağlanması hakkından ve bu fıkranın
(c) ve (d) bendindeki haklardan yararlandırılır.

j\) **(Ek: 4/7/2012-6353/75 md.)** Terör eyleminin ortaya çıkarılması,
etkilerinin azaltılması veya bertaraf edilmesinin sağlanmasında yardımcı
ve faydalı olanlar bu faaliyetlerinden dolayı hayatını kaybettikleri,
yaralandıkları veya engelli hâle geldikleri; ilgili valinin teklifi
üzerine Nakdi Tazminat Komisyonu tarafından karara bağlanan sivillerden
Sosyal Güvenlik Kurumunca ilgili mevzuatına göre malullük aylığı
bağlanması koşullarının oluştuğu tespit olunanların kendileri, 2330
sayılı Kanuna göre aylık bağlanması hakkından ve bu fıkranın (c), (d) ve
(g) bentlerindeki haklardan, bunların eş, ana ve babaları ile bakmakla
yükümlü olunan kişi kapsamına giren çocukları da bu fıkranın (d)
bendinde düzenlenen haklardan yararlandırılır. Yukarıda sayılanlardan
aynı sebeplerle hayatını kaybedenlerin veya bu fıkra kapsamında malul
olması sebebiyle aylık almakta iken hayatını kaybedenlerin dul aylığına
müstehak eşi, ana ve babaları ile yetim aylığına müstehak çocukları 2330
sayılı Kanun hükümlerine göre aylık bağlanması hakkından ve bu fıkranın
(c) ve (d) bendindeki haklardan yararlandırılır. ^(1)(2)^

*–––––––––––––––––*

*(1) 25/4/2013 tarihli ve 6462 sayılı Kanunun 1 inci maddesiyle, bu
bentte yer alan “sakatlandıkları” ibaresi “engelli hâle geldikleri”
şeklinde değiştirilmiştir.*

*(2) 12/7/2013 tarihli ve 6495 sayılı Kanunun 85 inci maddesiyle, bu
bentte yer alan “sivillerden” ibaresinden sonra gelmek üzere “Sosyal
Güvenlik Kurumunca” ibaresi eklenmiştir.*

7222-3

**(Ek fıkra: 4/7/2012-6353/75 md.)** Kamu görevlileri ile birinci
fıkranın (h) ve (j) bentleri kapsamına girenlerden terör olaylarını
önlemek amacıyla her türlü patlayıcı maddeye bağlı olarak meydana gelen
olaylar sonucunda ya da her ne şekilde olursa olsun terör olaylarının
önlenmesi, takibi veya etkisiz hale getirilmesi amacıyla ifa edilen
görevler sırasında veya bu görevlere gidiş dönüşler esnasında meydana
gelen kazalar sonucunda yaralanan, engelli hâle gelen, hastalanan veya
hayatını kaybedenler, birinci fıkranın durumlarına uygun hükümlerinden
yararlandırılır. ^(1)^

**(Ek fıkra: 4/7/2012-6353/75 md.)** Birinci fıkranın (h), (i) ve (j)
bentlerinde belirtilenlerden bu Kanun kapsamındaki olaylar sebebiyle
yaralananlar, tedavileri sonuçlanıncaya veya maluliyetleri
kesinleşinceye kadar geçen süre içinde 5510 sayılı Kanuna göre sağlanan
sağlık hizmetlerinden ve diğer haklardan, aynı sebeplerle tedavi gören
malul kamu görevlilerine ilişkin hükümler çerçevesinde yararlandırılır.
Erbaş ve erler için Türk Silahlı Kuvvetlerine ait sağlık kurum ve
kuruluşlarında yapılan tedaviler hariç, bu kapsamda yapılacak giderlerin
tamamı; ilgililerin genel sağlık sigortalısı olup olmadığına
bakılmaksızın Sosyal Güvenlik Kurumu tarafından karşılanır. Ancak, bu
kişilerden 5510 sayılı Kanuna göre genel sağlık sigortası kapsamında yer
almayanlar için, Sosyal Güvenlik Kurumunca yapılmış olan giderler,
Sosyal Güvenlik Kurumu tarafından; erbaş ve erler için ilgisine göre
Millî Savunma Bakanlığı, Jandarma Genel Komutanlığı, Sahil Güvenlik
Komutanlığı, diğerleri için Maliye Bakanlığından tahsil olunur.

Kendilerine aylık bağlanan dul ve yetimler;ilgili sosyal güvenlik
kurumları mevzuatı gereği aylıklarının kesilmesi halinde, bu madde ile
verilen diğer haklardan da yararlanamazlar.

Terörden zarar gören diğer kişilere yardım

**Madde 22 – (Değişik: 13/11/1995 - 4131/2 md.) **

Terör eylemlerinden dolayı yaralananların tedavileri Devlet tarafından
yapılır. Zarar gören, can ve mal kaybına uğrayan vatandaşlara, Sosyal
Yardımlaşma ve Dayanışmayı Teşvik Fonundan öncelikle yardım yapılır. Bu
fondan ilk ve orta öğrenim çağındaki şehit çocuklarının öğrenim
masrafları karşılanır. Yardımın kapsam ve ölçüsü, Fonun mahalli
yetkililerince belirlenecek miktarı aşmamak kaydıyla Fon Kurulunca
tespit edilir.

*–––––––––––––––––*

*(1) 25/4/2013 tarihli ve 6462 sayılı Kanunun 1 inci maddesiyle, bu
fıkrada yer alan “sakatlanan” ibaresi “engelli hâle gelen” şeklinde
değiştirilmiştir.*

7223

**Ek Madde 1 – (Ek: 13/11/1995 - 4131/3 md.; Değişik: 12/7/2013-6495/86
md.) ^(1)^**

**(Değişik birinci fıkra: 14/4/2016-6704/12 md.)** 10/12/2003 tarihli ve
5018 sayılı Kamu Malî Yönetimi ve Kontrol Kanununun eki (I), (II), (III)
ve (IV) sayılı cetvellerde yer alan kamu kurum ve kuruluşları, kamu
iktisadi teşebbüsleri ve bağlı ortaklıkları, il özel idareleri,
belediyeler ve bağlı kuruluşları, özel kanunla kurulan diğer her türlü
kamu kurum ve kuruluşları; 657 sayılı Devlet Memurları Kanununa tabi
memur kadroları ile sözleşmeli personel pozisyonlarına ve sürekli işçi
kadrolarına bu madde hükümleri çerçevesinde Aile ve Sosyal Politikalar
Bakanlığınca hak sahibi olduğu belirlenerek Devlet Personel Başkanlığına
bildirilen ve Başkanlıkça kura sonucu atama teklifi yapılanları atamak
zorundadır.

Bu madde kapsamında hak sahipliği sonucunu doğuran durumlar aşağıda
belirtilmiştir:

a\) 5434 sayılı Kanunun mülga 64 üncü maddesi, 5510 sayılı Kanunun 47 nci
maddesinin sekizinci fıkrası, bu Kanunun 21 inci maddesinin birinci
fıkrasının (j) bendi kapsamına girenler hariç olmak üzere 3/11/1980
tarihli ve 2330 sayılı Nakdi Tazminat ve Aylık Bağlanması Hakkında
Kanuna göre veya 2330 sayılı Kanun hükümleri uygulanarak aylık
bağlanmasını gerektiren kanunlara göre harp veya vazife malulü
sayılanlar,

b\) 5434 sayılı Kanunun mülga 45 inci maddesi ile 5510 sayılı Kanunun 47
nci maddesinin birinci fıkrasında belirtilen haller kapsamında vazife
malulü sayılan; Türk Silahlı Kuvvetleri, Jandarma Genel Komutanlığı ve
Sahil Güvenlik Komutanlığının erbaş ve erler dahil askeri personeli ile
Emniyet Teşkilatından Emniyet Hizmetleri Sınıfına mensup personeli,

c\) (b) bendi kapsamına girenler hariç olmak üzere 5434 sayılı Kanunun
mülga 45 inci maddesi ile 5510 sayılı Kanunun 47 nci maddesinin birinci
fıkrası kapsamında olanlardan vazife malulü sayılanlar,

ç) 21 inci maddenin birinci fıkrasının (j) bendi kapsamında vazife
malulü sayılanlar, 17/7/2004 tarihli ve 5233 sayılı Terör ve Terörle
Mücadeleden Doğan Zararların Karşılanması Hakkında Kanunun ek 1 inci
maddesi kapsamında aylık bağlananlardan terör eylemleri nedeniyle
hayatını kaybetmiş veya engelli hale gelmiş olanlar ile Makina ve Kimya
Endüstrisi Kurumuna ait fabrika, işletme, müessese veya bağlı
ortaklıklarda görevli olanlardan patlayıcı maddelerin üretimi,
incelenmesi, muhafazası, nakli, imha edilmesi ve zararsız hale
getirilmesi sırasında oluşacak patlamalardan dolayı hayatını
kaybedenler.

İstihdam hakkından;

a\) İkinci fıkranın (a) ve (b) bentleri kapsamında hayatını kaybedenlerin
eş veya çocuklarından birisi ile ana, baba veya kardeşlerinden birisi
olmak üzere toplam iki kişi; ana, baba ve kardeşi yoksa eş veya
çocuklarından toplam iki kişi; eş veya çocuğu yoksa ana veya babası ile
kardeşlerinden birisi olmak üzere toplam iki kişi, ana veya babanın bu
hakkı kullanmaması durumunda ise bir diğer kardeşi olmak üzere toplam
iki kişi,

b\) İkinci fıkranın (a) ve (b) bentlerinde sayılan malullerin kendileri
veya eş veya çocuklarından birisi, eşi veya çocuğu yoksa kendisi veya
kardeşlerinden birisi olmak üzere toplam bir kişi,

–––––––––––––––––

*(1) 6/2/2014 tarihli ve 6518 sayılı Kanunun 40 ıncı maddesiyle, bu
maddede yer alan “İçişleri Bakanlığınca” ibareleri “Aile ve Sosyal
Politikalar Bakanlığınca” şeklinde, son fıkrasında yer alan “Aile ve
Sosyal Politikalar Bakanlığı” ibaresi “İçişleri Bakanlığı” şeklinde
değiştirilmiştir.*

7224

c\) İkinci fıkranın (c) bendine göre malul sayılanların kendileri veya eş
ve çocuklarından birisi, eşi veya çocuğu yoksa kendileri veya
kardeşlerinden birisi; hayatını kaybedenlerin ise eş veya çocuklarından
birisi, eşi veya çocuğu yoksa kardeşlerinden birisi olmak üzere toplam
bir kişi,

ç) İkinci fıkranın (ç) bendine göre engelli hale gelenlerin kendileri
veya eş ve çocuklarından birisi, eşi veya çocuğu yoksa kendileri veya
kardeşlerinden birisi; hayatını kaybedenlerin ise eş ve çocuklarından
birisi, eşi veya çocuğu yoksa anne, baba veya kardeşlerinden birisi
olmak üzere toplam bir kişi, ^(1)^

yararlanır.

Bu madde kapsamında atanacakların, atamalarının yapılacağı kadro veya
pozisyonlar için sınavlara ilişkin hükümler hariç olmak üzere ilgili
mevzuatında öngörülen nitelik ve şartları taşımaları zorunludur.

Bir başkasının bakımına muhtaç olacak derecede engelli olanlar, terör
örgütlerine veya Milli Güvenlik Kurulunca Devletin milli güvenliğine
karşı faaliyette bulunduğuna karar verilen yapı, oluşum veya gruplara
üyeliği, mensubiyeti veya iltisakı yahut bunlarla irtibatı olduğu ilgili
valilerce tespit edilenler, birinci fıkrada sayılan kurumlarda görev
yapanlar, istihdam hakkını sağlayan olayın meydana geldiği tarihten
sonra söz konusu kurum ve kuruluşlarında görev yapmakta iken bu
görevinden ayrılmış olanlar ile kırk beş yaşını bitirmiş olanlar
istihdam hakkından faydalanamazlar ve bu durumda olanlar yukarıdaki
fıkraların uygulanmasında dikkate alınmaz. **(Ek cümle:
14/4/2016-6704/12 md.)** Ancak üçüncü fıkranın (a), (b), (c) ve (ç)
bentlerinde sayılan kişi veya kişilerden istihdam hakkını kullanacak 45
yaşından küçük herhangi bir kişinin bulunmaması durumunda 45 yaşından
büyük hak sahipleri istihdam hakkından faydalanabilirler. **(Ek cümle:
2/1/2017 - KHK - 680/79 md.)** Üçüncü fıkranın (a), (b), (c) ve (ç)
bentlerinde sayılan maluller ile 15/8/2016 tarihli ve 670 sayılı
Olağanüstü Hal Kapsamında Alınması Gereken Tedbirler Hakkında Kanun
Hükmünde Kararnamenin 9 uncu maddesine göre tazminat hakkından
yararlandırılanların kendileri kırkbeş yaşını bitirmiş olsalar bile
istihdam hakkından faydalanabilirler. ^(2)^

**(Değişik altıncı fıkra: 25/7/2016-KHK-668/4 md.; Aynen kabul:
8/11/2016-6755/4 md.)** Hak sahiplerinden ilköğretim, ortaokul, ilkokul
mezunu olanların hizmetli unvanlı kadro ve pozisyonlara; ortaöğretim ve
yükseköğretim mezunu olanların, atama teklifinin yapıldığı tarihte
öğrenim durumları itibarıyla ihraz ettikleri unvanın 190 sayılı Kanun
Hükmünde Kararnamenin eki cetvellerde yer alması koşuluyla ihraz etmiş
bulundukları unvanlara, bunların dışında kalan ortaöğretim ve
yükseköğretim mezunlarının ise memur unvanlı kadro ve pozisyonlara atama
teklifleri Devlet Personel Başkanlığınca yapılır. İşçi kadrolarına
yapılacak atama teklifleri sürekli işçi unvanlı kadroya yapılır.

**(Mülga yedinci fıkra: 25/7/2016-KHK-668/4 md.; Aynen kabul:
8/11/2016-6755/4 md.) **

–––––––––––––––––––––

*(1) 14/4/2016 tarihli ve 6704 sayılı Kanunun 12 nci maddesiyle, bu
bentte yer alan “hayatını kaybedenlerin ise eş ve çocuklarından birisi,
eşi veya çocuğu yoksa” ibaresinden sonra gelmek üzere “anne, baba veya”
ibaresi eklenmiştir.*

*(2) 15/7/2016 tarihli ve 674 sayılı KHK’nin 51 inci maddesiyle, bu
fıkrada yer alan “Bir başkasının bakımına muhtaç olacak derecede engelli
olanlar,” ibaresinden sonra gelmek üzere “terör örgütlerine veya Milli
Güvenlik Kurulunca Devletin milli güvenliğine karşı faaliyette
bulunduğuna karar verilen yapı, oluşum veya gruplara üyeliği,
mensubiyeti veya iltisakı yahut bunlarla irtibatı olduğu ilgili
valilerce tespit edilenler,” ibaresi eklenmiş olup, daha sonra
10/11/2016 tarihli ve 6758 sayılı Kanunun 46 ncı maddesiyle bu hüküm
aynen kabul edilerek kanunlaşmıştır.*

7224-1

Bu madde kapsamında başvuranlardan hak sahibi olanlar Aile ve Sosyal
Politikalar Bakanlığınca tespit edilerek, liste hâlinde (…)^(1)^ Devlet
Personel Başkanlığına bildirilir. **(Değişik ikinci cümle:
14/4/2016-6704/12 md.)** Hak sahiplerinin kamu kurum ve kuruluşlarına
atama teklifleri, Devlet Personel Başkanlığınca (…) ^(1)^ kura usulü ile
yapılır. **(Ek üç cümle: 25/7/2016-KHK-668/4 md.; Aynen kabul:
8/11/2016-6755/4 md.)** Kamu kurum ve kuruluşları bu madde kapsamındaki
taleplerini her yılın ocak ve temmuz aylarının son gününe kadar DPB
e-uygulama üzerinden iletirler. Devlet Personel Başkanlığınca atama
teklifleri, bu talepler esas alınarak gerçekleştirilir. Söz konusu
taleplerin yeterli olmaması halinde Başkanlıkça resen atama teklifi
yapılır. **(Değişik üçüncü cümle: 14/4/2016-6704/12 md.)** Hak
sahiplerinin kamu kurum ve kuruluşlarına Kura sonucu yapılacak
atamalarda atama teklifinin yapılması ile birlikte diğer kanunlardaki
hükümlere bakılmaksızın ve başka bir işleme gerek kalmaksızın atama
teklifi yapılan kamu kurum ve kuruluşlarına kadro ve pozisyonlar ihdas,
tahsis ve vize edilmiş ve mevzuatı uyarınca düzenlenen ilgili cetvel ve
bölümlere eklenmiş sayılır. Bu şekilde ihdas edilen kadro ve
pozisyonlar, herhangi bir şekilde boşalması hâlinde başka bir işleme
gerek kalmaksızın iptal edilmiş sayılır. Atama işlemlerinin, atama
teklifinin kamu kurum ve kuruluşuna intikalinden itibaren otuz gün
içinde yapılması zorunludur. Atama emri ilgili kamu kurum ve kuruluşu
tarafından 7201 sayılı Tebligat Kanunu hükümlerine göre ilgililere
tebliğ edilir. İlgililerin işe başlama sürelerine ve işe başlamama
hâlinde yapılacak işlemlere ilişkin olarak 657 sayılı Kanunun 62 nci ve
63 üncü maddeleri hükümleri uygulanır. Atama onayı alınmasına rağmen
görevine başlamayanlar ile başladıktan sonra herhangi bir sebeple
görevden ayrılanlar bu madde kapsamında yeniden istihdam edilemezler.
Kamu kurum ve kuruluşları atama ve göreve başlatma işlemlerinin
sonucunu, işlemlerin tamamlanmasını takip eden on beş gün içinde Devlet
Personel Başkanlığına bildirirler. ^(1)^

Bu maddenin uygulanmasında takip edilecek usul ve esaslar ile diğer
hususlar; İçişleri Bakanlığı, Çalışma ve Sosyal Güvenlik Bakanlığı,
Maliye Bakanlığı ve Millî Savunma Bakanlığı ile Sosyal Güvenlik Kurumu
Başkanlığının görüşleri alınmak suretiyle, bu maddenin yürürlüğe girdiği
tarihten itibaren dört ay içinde Devlet Personel Başkanlığı ile Aile ve
Sosyal Politikalar Bakanlığınca müştereken hazırlanan ve Bakanlar
Kurulunca yürürlüğe konulan yönetmelikle belirlenir. ^(2)^

–––––––––––––––––––––

*(1) 25/7/2016 tarihli ve 668 sayılı KHK’nin 4 üncü maddesiyle, bu
fıkranın birinci cümlesinde yer alan “her yılın mart ve eylül aylarının
son gününe kadar” ibaresi ve ikinci cümlesinde yer alan “kırk beş gün
içinde” ibaresi yürürlükten kaldırılmış olup, daha sonra bu hüküm
8/11/2016 tarihli ve 6755 sayılı Kanunun 4 üncü maddesiyle
kanunlaşmıştır.*

*(2) 6/2/2014 tarihli ve 6518 sayılı Kanunun 40 ıncı maddesiyle, bu
fıkrada yer alan “Aile ve Sosyal Politikalar Bakanlığı” ibaresi
“İçişleri Bakanlığı” şeklinde değiştirilmiştir.*

7224-2

**Ek Madde 2 – (Ek : 29/8/1996 - 4178/3 md.; İptal: 6/1/1999 tarih ve
E.: 1996/68, K.: 1999/1 sayılı Kararı ile; Yeniden düzenleme:
29/6/2006-5532/16 md.)**

Terör örgütlerine karşı icra edilecek operasyonlarda "teslim ol" emrine
itaat edilmemesi veya silah kullanmaya teşebbüs edilmesi halinde kolluk
görevlileri, tehlikeyi etkisiz kılabilecek ölçü ve orantıda, doğrudan ve
duraksamadan hedefe karşı silah kullanmaya yetkilidirler.

**Ek Madde 3-** **(Ek: 2/1/2017-KHK-684/1 md.)**

21 inci maddenin birinci fıkrasının (a), (h), (i) ve (j) bentleri
kapsamında terör eylemi nedeniyle yaralanmış olup ilgili mevzuatına göre
malul sayılmamaları nedeniyle aylık bağlanamayanlardan, talepleri
üzerine 13/7/1953 tarihli ve 4/1053 sayılı Bakanlar Kurulu Kararıyla
yürürlüğe konulan Vazife Malullüklerinin Nevileri ile Dereceleri
Hakkında Nizamname hükümlerine göre derece tespiti yapılanlara, bu
dereceleri esas alınarak aşağıda yazılı gösterge rakamlarının memur
aylık katsayısı ile çarpımı sonucu bulunacak tutarda, nakdi tazminat
karar tarihini takip eden aybaşından başlamak üzere aylık bağlanır.

*Dereceler* *Göstergeler*

1 22.382

2 20.821

3 19.259

4 17.698

5 16.136

6 14.616

Ancak, herhangi bir sigortalılık statüsüne tabi çalışmaları olanlara
bağlanacak ilk aylığın tutarı, aylık bağlanmasına ilişkin şartlar
aranmaksızın bu aylığa hak kazanıldığı tarihteki unsurlar ve mevcut
hizmet süreleri esas alınarak hesaplanacak emekli veya yaşlılık
aylığının % 25 artırımlı tutarından az olamaz. Bunlardan aylık başlangıç
tarihinden önce ilgili mevzuatı uyarınca aylık bağlanmış olanlara,
durumuna göre belirlenecek gösterge rakamı karşılığı bulunacak aylık
miktarından az olmamak üzere, aylık başlangıç tarihinde ödenmekte olan
veya aylıkları kesilmiş olanlar için ödenebilecek emekli, yaşlılık veya
malullük aylıkları % 25 oranında artırılır. Bu madde uyarınca aylık
bağlananlar hakkında 5510 sayılı Kanunun 5 inci maddesinin birinci
fıkrasının (c) bendi hükümleri uygulanır. Bu aylıklar, vefatları
halinde, anne ve baba için herhangi bir şart aranmaksızın, 5510 sayılı
Kanunun 34 üncü maddesi esas alınarak hak sahiplerine ölüm aylığı olarak
intikal ettirilir. Bu şekilde aylığa hak kazanılmasından önce geçen her
türlü sigortalılık ve prim ödeme süreleri, iştirakçilik ve fiili hizmet
süreleri ile bunların itibari ve fiili hizmet süresi zammı olarak
değerlendirilen süreleri; aylığa hak kazanılmasından sonra geçen
sigortalılık ve çalışma sürelerinin tabi olacağı sigortalılık haliyle
birleştirilmez ve sonradan geçen sigortalılık veya çalışma süreleri
yaşlılık/emekli, malullük ya da ölüm/dul veya yetim aylığı bağlanmasında
veya toptan ödeme yapılmasında ilgili mevzuatına göre ayrı bir çalışma
veya sigortalılık süresi olarak değerlendirilir. Bu şekilde aylık
bağlananlardan, 5510 sayılı Kanunun 4 üncü maddesinin birinci fıkrasının
(c) bendi kapsamında sigortalı olanlara, ikramiyeye esas hizmet süreleri
için ayrıca emekli ikramiyesi ödenir. Ayrıca, aylık bağlandıktan sonraki
çalışmaları için 5510 sayılı Kanunun geçici 4 üncü maddesi hükümleri
uygulanmaz.

7224-3

Bu madde uyarınca aylık bağlananlardan söz konusu yaralanmalarına bağlı
olarak sonradan malul olduklarına karar verilenlere, karar tarihini
takip eden aybaşından itibaren ilgisine göre bu Kanunun 21 inci
maddesinin birinci fıkrası hükümleri uygulanır ve bu madde hükümlerine
göre bağlanmış olan aylıkları vazife malullüğü aylığının başladığı
tarihten itibaren kesilir. Bunlardan emekli ikramiyesine hak kazanacak
olanların emekli ikramiyesinin hesabında daha önce ikramiye ödenen
süreler dikkate alınmaz. Bu Kanunun 21 inci maddesi kapsamında vazife
malullüğü aylığı bağlanmış olup, kontrol muayenesi sonucunda
maluliyetlerinin sona erdiğine karar verilenlerden bu madde kapsamına
girenlere, vazife malullüğü aylığına hak kazanıldığı tarihteki mevcut
hizmet süreleri, unsurlar ve memur aylık katsayısı ile varsa almakta
oldukları aylıklar esas alınarak birinci fıkra uyarınca hesaplanacak
tutarın; aylık artışları ile artırılması sonucu bulunacak tutar
üzerinden vazife malullüğünün kesildiği tarihten itibaren bu madde
hükümleri uyarınca aylık bağlanır. Ancak, bu kapsamda aylık bağlanması
sebebiyle ikramiye ödenmez.

Bu maddedeki hükümler saklı kalmak kaydıyla bağlanan bu aylıklar
hakkında vazife malullüğü aylığı hükümleri uygulanır ve Sosyal Güvenlik
Kurumunca bağlanan aylıklar her yıl sonunda faturası karşılığında Maliye
Bakanlığından tahsil edilir.

7224-4

BEŞİNCİ BÖLÜM

*Geçici Hükümler *

**Geçici Madde 1 –** 8/4/1991 tarihine kadar işlenen suçlar sebebiyle;

a\) Verilen ölüm cezaları yerine getirilmez. Bu durumda olanlar 647
sayılı Cezaların İnfazı Hakkında Kanunun 19 uncu maddesi hükmüne göre
çekmeleri gereken cezalarının on yılını,

b\) Müebbet ağır hapis cezasına hükümlü olanlar çekmeleri gereken
cezalarının sekiz yılını,

c\) Diğer şahsi hürriyeti bağlayıcı cezaya mahküm edilmiş olanlar
hükümlülük süresinin beşte birini,

Çektikleri takdirde iyi halli olup olmadıklarına bakılmaksızın ve
talepleri olmaksızın şartla salıverilirler.

Bu sürelerin tayininde hükümlünün tutuklu kaldığı süreler de hesaba
katılır.

Bu hükümlüler hakkında 647 sayılı Cezaların İnfazı Hakkında Kanunun Ek 2
nci maddesindeki indirim hükümleri uygulanmaz.

**Geçici Madde 2 –** 8/4/1991 tarihine kadar işlenen suçlar sebebiyle
tutuklu olan sanıklardan;

a\) Hazırlık tahkikatında, iddianameye esas olan suçun vasfına,

b\) Son tahkikatta, iddianamede beyan olunan suça veya değişen suç
vasfına,

Göre Kanunda belirtilen cezanın asgari haddi esas alınmak suretiyle
geçici 1 inci maddede belirtilen süreler kadar tutuklu kaldıkları
anlaşılanlar, Kanunun yürürlüğe girmesinden itibaren otuz gün
içerisinde,

1\. Hakkında kamu davası açılmamış tutuklu sanıklar savcılıklarca,

2\. Hakkında kamu davası açılmış tutuklu sanıklar ilgili mahkemelerce,

3\. Dosyaları Yargıtayda veya Askeri Yargıtayda bulunanlar ilgili
dairesince veya Başsavcılıklarınca,

Salıverilirler.

Haklarında kamu davası açılacaklar ile daha önce kamu davası açılmış
olan sanıkların yargılamaları yapılır. (…)^(1)^ Yapılan yargılama
sonunda mahkümiyete ilişkin hükmün kesinleşmesini müteakip haklarında
Kanunun Geçici 1 inci maddesinde belirtilen şartla salıverilme hükümleri
uygulanır. ^(1)^

–––––––––––––––––

*(1)Bu maddenin ikinci fıkrasındaki "Duruşmalara gelmeyen sanıkların
savcı veya hakim huzurunda alınmış mevcut beyanları ile yetinilir."
hükmü Ana. Mah.'nin 31/3/1992 tarih ve E.:1991/18, K.:1992/20 sayılı
kararı ile iptal edilmiş olup, iptal hükmü, sözkonusu kararın yayımı
tarihi olan 27 Ocak 1993 tarihinden başlayarak altı ay sonra yürürlüğe
girmiştir.*

7225

**Geçici Madde 3 –** Bu Kanunun yayımı tarihinden sonra, Geçici 1 inci
madde hükümlerinden istifade edecek olanlar, cezaevinin disiplinini
bozucu hareketlerinden dolayı disiplin cezası aldıkları takdirde, Ceza
İnfaz Kurumları ile Tevkifevlerinin Yönetimine ve Cezaların İnfazına
Dair Tüzük hükümlerine göre disiplin cezaları kaldırılmadığı sürece,
Geçici 1 inci madde hükümlerinden istifade edemezler.

**Geçici Madde 4 – 8/4/1991 tarihine kadar; **

a\) **(İptal: Ana. Mah.nin 19/7/1991 tarih ve E: 1991/15, K: 1991/22
sayılı Kararı ile)**

b\) **(İptal: Ana.Mah.nin 19/7/1991 tarih ve E: 1991/15, K : 1991/22,
8/10/1991 tarih ve E: 1991/34, K: 1991/34 ve 31/3/1992 tarih ve
E.:1991/18, K.:1992/20 sayılı kararları ile)**

c\) Türk Ceza Kanununun ikinci kitabının "Devlet İdaresi Aleyhinde
İşlenen Cürümler" başlıklı üçüncü babında yer alan hükümlere aykırı
hareket edenler ile Bankalar Kanununa aykırı hareketle bankalardan
haksız ve usulsüz para alanlar, 1918 sayılı Kaçakçılığın Men ve Takibi
Hakkında Kanun hükümlerine muhalefet ederek menfaat temin edenler;
usulsüz,yolsuz ve gerçek dışı işlemlerle ihracat, ithalat ve yatırım
teşvikleri suretiyle vergi iadesi, prim, kredi, faiz farkı ve benzeri
adlarla kamu kaynaklarından haksız menfaat temin edenler, yukarıda
belirtildiği şekilde haksız, usulsüz ve yolsuz olarak sağladıkları
menfaat karşılıkları ve bunların fer'ilerini zamanaşımına bakılmaksızın
ödemedikleri takdirde,

d\) Askeri Ceza Kanununun 55, 56, 57, 58 ve 59 uncu maddelerine giren
suçları işleyenler,

Hakkında bu Kanunun Geçici 1 inci maddesi hükümleri uygulanmaz. Ancak,
bu maddede sayılan suçlar dolayısı ile verilen ölüm cezaları yerine
getirilmez. Bu hükümlüler hakkında;

Ölüm cezasına hüküm giyenler 20 yıllarını; müebbet ağır hapis cezasına
hükümlüler 15 yıllarını; diğer şahsi hürriyeti bağlayıcı cezalara mahküm
edilmiş olanlar hükümlülük süresinin 1/3 ünü; çektikleri takdirde iyi
halli olup olmadıklarına bakılmaksızın ve talepleri olmaksızın şartla
salıverilirler.

Bu sürelerin tayininde hükümlünün tutuklu kaldığı süreler de, hesaba
katılır.

Bu hükümlüler hakkında 647 sayılı Cezaların İnfazı Hakkında Kanunun Ek 2
nci maddesindeki indirim hükümleri uygulanmaz.

Geçici 2 nci madde (son fıkrasındaki Geçici 1 inci maddeye yapılan atıf
hükmü hariç) ve Geçici 3 üncü madde hükümleri, bu hükümlüler hakkında da
uygulanır. ^(1)^

**Geçici Madde 5 –** 403 sayılı Türk Vatandaşlığı Kanununun 25 inci
maddesinin (g) bendi gereğince Türk vatandaşlığı kaybettirilenlerin bu
Kanunun geçici maddeler hükümlerinden istifade edebilmeleri için bu
Kanunun yürürlüğe girdiği tarihten itibaren iki yıl içinde yurda
girişlerinde herhangi bir şart aranmaz ve hudut kapılarından girişleri
engellenemez.

**Geçici Madde 6 –** Özel infaz kurumu binaları inşa edilinceye kadar
terör suçundan tutuklu veya hükümlü olanlar diğer infaz kurumlarında
muhafaza edilir.

**Geçici Madde 7 –** Bu Kanunun 17 nci maddesi hükmü, bu Kanunun
yürürlüğe girmesinden sonra bu Kanun kapsamına giren suçları işleyenler
hakkında uygulanır.

——————————

*(1) Bu maddedeki "...son fıkrasındaki Geçici 1 inci maddeye yapılan
atıf hükmü hariç..." ibaresi Ana.Mah.'nin 31/3/1992 tarih ve E.:1991/18,
K.1992/20 sayılı Kararı ile iptal edilmiş olup, sözkonusu Karar Resmi
Gazete'de yayımlandığı 27/1/1993 tarihinden başlayarak 6 ay sonra
yürürlüğe girmiştir.*

7226

**Geçici Madde 8 –** Bu Kanunun 21 inci maddesi, 1/1/1968 tarihinden
itibaren bu madde şümulüne girenleri de kapsayacak şekilde yayımı
tarihini takip eden aybaşından geçerli olarak uygulanır.

**Geçici Madde 9 – (İptal: Ana.Mah.'nin 31/3/1992 tarih ve E.: 1991/18,
K.: 1992/20 sayılı Kararı ile.)**^(1)\ ^

**Geçici Madde 10- (Ek: 15/7/2003 - 4928/21 md.)**

Bu Kanunun yürürlüğe girdiği tarihten önce, bu Kanunla yürürlükten
kaldırılan 3713 sayılı Kanunun 8 inci maddesi kapsamına giren suçlardan
dolayı;

1\. - Yürütülen hazırlık soruşturmalarında Cumhuriyet savcılıklarınca
takipsizlik kararı verilir.

2.- a) Haklarında kamu davası açılmamış tutuklu sanıklar Cumhuriyet
savcılıklarınca,

b\) Haklarında kamu davası açılmış tutuklu sanıklar ilgili mahkemelerce,

Salıverilirler.

3.- a) Henüz Yargıtaya gönderilmemiş veya Yargıtay Cumhuriyet
Başsavcılığında bulunan dosyalar hakkında hükmü veren mahkemece,

b\) Yargıtayda bulunan dosyalar ilgili ceza dairesince,

c\) Cezaları infaz edilmekte olan hükümlülerin dosyaları hükmü veren
mahkemece,

Acele işlerden sayılmak ve Türk Ceza Kanununun 2 nci maddesi dikkate
alınmak suretiyle karara bağlanır.

**Geçici Madde 11- (Ek: 4/7/2012-6353/77 md.)**

Bu maddenin yürürlük tarihinden önce bu maddeyi düzenleyen Kanun ile 21
inci maddeye eklenen haller sebebiyle bu maddenin yürürlüğe girdiği
tarihten önce malul olanların kendileri, hayatını kaybedenlerin ise dul
ve yetimleri, müracaatları üzerine bu Kanunun durumlarına uygun
hükümlerinden bu maddenin yürürlük tarihinden itibaren
yararlandırılırlar. Anılan maddenin birinci fıkrasının (h) bendi
kapsamına giren er ve erbaşlar yönünden aylıkların yeniden
belirlenmesinde müracaat şartı aranmaz.

21 inci madde kapsamına girenlerden, daha önce her ne şekilde olursa
olsun devam eden yargı süreçleri ve icrai takibatlardan feragat edenler,
ilgili kuruma başvurmaları durumunda bu maddenin yürürlüğe girdiği
tarihi takip eden ay başından itibaren 21 inci madde ile sağlanan
durumlarına uygun haklardan yararlandırılır. Davalardan feragat edilmesi
halinde mahkemelerce ilgili kurum lehine hükmedilecek vekalet ücretleri
ilgili kurumca tahsil edilmez.

Bu madde esas alınarak geriye dönük herhangi bir aylık, aylık farkı,
tazminat, tazminat farkı ile ikramiye ve ikramiye farkı ödenmez ve
geriye dönük hak talep edilemez.

**Geçici Madde 12- (Ek: 4/7/2012-6353/78 md.)**

Bu maddeyi düzenleyen Kanunla değiştirilen ek 1 inci maddede belirtilen
haller sebebiyle bu maddenin yürürlük tarihinden önce malul olanların
kendileri, hayatını kaybedenlerin ise hak sahibi yakınları ek 1 inci
maddedeki usul ve esaslar çerçevesinde anılan maddeyle getirilen
haklardan yararlanır.

\_\_\_\_\_\_\_\_\_\_\_\_\_\_\_\_\_\_\_

*(1) Sözkonusu Anayasa Mahkemesi kararı Resmi Gazete'de yayımlandığı
27/1/1993 tarihinden başlayarak 6 ay sonra yürürlüğe girmiştir.*

7226-1

**Geçici Madde 13- (Ek: 12/7/2013-6495/87 md.) ^(1)^**

Bu maddenin yürürlüğe girdiği tarihten önce ek 1 inci madde kapsamında
istihdam hakkı bulunanlardan kırk beş yaşını doldurduğu için istihdam
hakkından yararlanamayacak olanlar, söz konusu maddede öngörülen
yönetmeliğin yürürlüğe girdiği tarihten itibaren altı ay içinde Aile ve
Sosyal Politikalar Bakanlığına müracaat etmeleri şartıyla bir defaya
mahsus olmak üzere mezkûr maddede belirtilen istihdam hakkı
sınırlamaları çerçevesinde yararlandırılır. ^(1)^

Bu maddenin yürürlüğe girdiği tarihte ek 1 inci madde kapsamına girenler
ile bu maddenin birinci fıkrasında belirtilenlerden Aile ve Sosyal
Politikalar Bakanlığınca hak sahibi olduğu tespit edilenlerin atama
teklifleri Devlet Personel Başkanlığınca 2015 yılı sonuna kadar kura
usulü ile yapılır. Hak sahiplerinin atama teklifleri; ek 1 inci madde
kapsamına giren kurum ve kuruluşların dolu kadro ve pozisyon sayısının,
kurumların toplam dolu kadro ve pozisyon sayısına oranı esas alınmak
suretiyle hak sahiplerinin kamu kurum ve kuruluşlarına dengeli dağılımı
gözetilerek Devlet Personel Başkanlığınca kura usulü ile
gerçekleştirilir. Hak sahiplerinin atamasının yapılacağı kadro veya
pozisyonun belirlenmesinde ek 1 inci maddede öngörülen usul uygulanır.
Bu madde kapsamında yapılacak işlemlere ilişkin usul ve esaslar, ek 1
inci maddede öngörülen yönetmelikte düzenlenir. Kura sonucu yapılacak
atamalarda atama teklifleri ile birlikte atama teklifi yapılan kamu
kurum ve kuruluşlarına diğer kanunlardaki hükümlere bakılmaksızın ve
başka bir işleme gerek kalmaksızın kadro ve pozisyonlar ihdas, tahsis ve
vize edilmiş sayılır. Bu kadro ve pozisyonlar mevzuatı uyarınca
düzenlenen ilgili cetvel ve bölümlere eklenmiş sayılır. Bu şekilde ihdas
edilen kadro ve pozisyonlar herhangi bir şekilde boşalması hâlinde başka
bir işleme gerek kalmaksızın iptal edilmiş sayılır. ^(1)^

Bu madde uyarınca yapılan atamalar, ek 1 inci maddede belirtilen hak
sahiplerinin atanması için ayrılması gereken %2 oranındaki kadro ve
pozisyon sayılarının hesabında dikkate alınmaz.

**(Değişik dördüncü fıkra: 6/2/2014-6518/41 md.)** Bu maddenin yürürlüğe
girdiği tarihten önce ek 1 inci maddeye göre yapılan başvurularda bu
madde hükümleri uygulanır.

Bu madde ile ek 1 inci madde kapsamında 31/12/2015 tarihine kadar
yapılacak atamalar, yılı merkezi yönetim bütçe kanunlarında yer alan
kısıtlamalara tabi tutulmaz.

**Geçici Madde 14- (Ek:** **21/2/2014-6526/1 md.)**

Bu Kanunun yürürlüğe girdiği tarihte, 2/7/2012 tarihli ve 6352 sayılı
Kanunun geçici 2 nci maddesi uyarınca görevlerine devam eden ağır ceza
mahkemeleri ile bu Kanunla yürürlükten kaldırılan Terörle Mücadele
Kanununun 10 uncu maddesi uyarınca görevlendirilen ağır ceza mahkemeleri
kaldırılmıştır.

Kaldırılan bu ağır ceza mahkemelerinde görev yapan başkan ve üyeler ile
Terörle Mücadele Kanunu kapsamındaki suçların soruşturmasında
görevlendirilen hâkim ve Cumhuriyet savcıları, Hâkimler ve Savcılar
Yüksek Kurulunca, beşinci fıkra uyarınca devirlerin tamamlanmasından
itibaren on gün içinde müktesepleri dikkate alınarak uygun görülecek bir
göreve atanırlar.

Bu Kanunla yürürlükten kaldırılan Terörle Mücadele Kanununun 10 uncu
maddesi uyarınca görevlendirilen Cumhuriyet savcılarınca yürütülen
soruşturma dosyaları, bu Kanunun yürürlüğe girdiği tarihte, yetkili
Cumhuriyet başsavcılıklarına devredilir.

–––––––––––––––––

*(1) 6/2/2014 tarihli ve 6518 sayılı Kanunun 41 inci maddesiyle, bu
maddenin birinci fıkrasında yer alan “İçişleri Bakanlığına” ibaresi
“Aile ve Sosyal Politikalar Bakanlığına”, ikinci fıkrasında yer alan
“İçişleri Bakanlığınca” ibaresi “Aile ve Sosyal Politikalar
Bakanlığınca” şeklinde değiştirilmiştir.*

7226-2

6352 sayılı Kanunun geçici 2 nci maddesi uyarınca görevlerine devam eden
ağır ceza mahkemelerinde ve bu Kanunla yürürlükten kaldırılan Terörle
Mücadele Kanununun 10 uncu maddesi uyarınca görevlendirilen ağır ceza
mahkemelerinde derdest bulunan dosyalar, bu Kanunun yürürlüğe girdiği
tarihte bulundukları aşamadan itibaren kovuşturmaya devam edilmek üzere
yetkili ve görevli mahkemelere devredilir. Bu mahkemelerce verilip
Yargıtay Cumhuriyet Başsavcılığında veya Yargıtayın dairelerinde bulunan
dosyaların incelenmesine devam olunur.

Üçüncü ve dördüncü fıkralar uyarınca yapılacak devir işlemleri, bu
Kanunla kaldırılan ağır ceza mahkemelerinde görevlendirilen hâkimler ile
Cumhuriyet savcıları tarafından bu Kanunun yürürlüğe girdiği tarihten
itibaren on beş gün içinde sonuçlandırılır. Dosyaların devir işlemleri
sonuçlandırılıncaya kadar, gecikmesinde sakınca bulunan hâllerde,
devredilen dosyalarla ilgili koruma tedbirleri hakkında karar vermeye bu
mahkemelerin bulunduğu yer hâkim ve mahkemeleri yetkilidir. Ayrıca, bu
Kanunla kaldırılan ağır ceza mahkemelerince verilip henüz gerekçesi
yazılmamış olan hükümlerin gerekçeleri, bu Kanunun yürürlüğe girdiği
tarihten itibaren en geç on beş gün içinde yazılır. Kaldırılan
mahkemelerde bulunan ve kesinleşen dosyalara ait arşiv ve emanetler ile
diğer evrak ve dokümanlar Hâkimler ve Savcılar Yüksek Kurulu tarafından
belirlenecek mahkeme veya mahkemelere devredilir ve müteakip işlem ve
talepler bu mahkemelerce yerine getirilir veya karara bağlanır.

Mevzuatta Ceza Muhakemesi Kanununun mülga 250 nci maddesinin birinci
fıkrasına göre görevlendirilen ağır ceza mahkemeleri ile Terörle
Mücadele Kanununun 10 uncu maddesinin birinci fıkrasına göre
görevlendirilen ağır ceza mahkemelerine yapılmış atıflar ağır ceza
mahkemelerine; bu mahkemelerin üyelerine yapılmış atıflar Hâkimler ve
Savcılar Yüksek Kurulunca belirlenen Ankara Ağır Ceza Mahkemesine
yapılmış sayılır. Mevzuatta Ceza Muhakemesi Kanununun mülga 250 nci
maddesinin birinci fıkrası kapsamına giren suçlar ile Terörle Mücadele
Kanununun 10 uncu maddesinin dördüncü fıkrası kapsamına giren suçlara
yapılan atıflar, Türk Ceza Kanununda yer alan;

a\) Örgüt faaliyeti çerçevesinde işlenen uyuşturucu ve uyarıcı madde imal
ve ticareti suçu veya suçtan kaynaklan malvarlığı değerini aklama
suçuna,

b\) Haksız ekonomik çıkar sağlamak amacıyla kurulmuş bir örgütün
faaliyeti çerçevesinde cebir ve tehdit uygulanarak işlenen suçlara,

c\) İkinci Kitap Dördüncü Kısmın Dört, Beş, Altı ve Yedinci Bölümünde
tanımlanan suçlara (305, 318, 319, 323, 324, 325 ve 332 nci maddeler
hariç),

yapılmış sayılır.

Bu Kanunla yürürlükten kaldırılan Terörle Mücadele Kanununun 10 uncu
maddesi kapsamına giren suçlarla ilgili olarak bu maddenin yürürlüğe
girdiği tarih itibarıyla açılmış olan davalarda, sanığın taşıdığı kamu
görevlisi sıfatı dolayısıyla hakkında soruşturma yapılabilmesi için izin
veya karar alınması gerektiğinden bahisle durma veya düşme kararı
verilemez.

7227

**Geçici Madde 15- (Ek:** **25/7/2016-KHK-668/4 md.; Aynen kabul:
8/11/2016-6755/4 md.)**

Bu maddenin yürürlük tarihinden önce, ek 1 inci madde kapsamında göreve
başlayan personelden, Devlet Personel Başkanlığı tarafından atama
teklifinin yapıldığı tarihte öğrenim durumları itibarıyla ihraz
ettikleri unvanları 190 sayılı Kanun Hükmünde Kararnamenin eki
cetvellerde yer alanlar, bu unvanlara ilişkin kadro veya pozisyonlara
kamu kurum ve kuruluşlarınca sınava tabi olmaksızın atanırlar. İhraz
etmiş bulundukları kadroların atandıkları kamu kurumlarında olmaması
halinde ilgililer asli memurluğa atandıktan sonra bir defaya mahsus
olmak üzere diğer kanunlarda yer alan herhangi bir kontenjan
sınırlamasına tabi olmaksızın kamu kurum ve kuruluşlarına naklen
atanabilir.

**Geçici Madde 16- (Ek: 3/10/2016-KHK-676/90 md.)**

Bu maddenin yürürlüğe girdiği tarih itibarıyla 21 inci maddenin birinci
fıkrasının mülga (ı) bendi kapsamında Yüksek Öğrenim Kredi ve Yurtlar
Kurumundan burs almakta olanların bursları, normal öğrenim sürelerinin
sonuna kadar ilgili mevzuat hükümlerine göre verilir. Söz konusu bende
istinaden yargı mercilerinde Yüksek Öğrenim Kredi ve Yurtlar Kurumu
aleyhine açılan davalardan feragat edilmiş sayılır. Feragat nedeniyle
mahkemece yargılama giderleri ve vekalet ücretine hükmedilemez, verilmiş
olan kararlar üzerine ayrıca herhangi bir işlem yapılmaz.

**Geçici Madde 17- (Ek: 2/1/2017 – KHK-684/1 md.)**

Bu maddenin yürürlüğe girdiği tarihten önce 21 inci maddenin birinci
fıkrasının (a), (h), (i) ve (j) bentleri kapsamında terör eylemi
nedeniyle yaralanmış olup ilgili mevzuatına göre malul sayılmamaları
nedeniyle aylık bağlanamayanlardan talepte bulunanlara, bu maddenin
yürürlüğe girdiği tarihteki hizmet süreleri, unsurlar ve memur aylık
katsayısı ile ödenmekte olan aylıkları esas alınarak ek 3 üncü madde
hükümlerine göre tespit olunacak tutarda bu maddenin yürürlüğe girdiği
takip eden aybaşından itibaren aylık bağlanır.

Yürürlükten kaldırılan hükümler

**Madde 23 –** a) 2 sayılı Hıyaneti Vataniye Kanunu,

b\) 6187 sayılı Vicdan ve Toplanma Hürriyetlerinin Korunması Hakkında
Kanun,

c\) 765 sayılı Türk Ceza Kanununun 140, 141, 142 ve 163 üncü maddeleri,

d\) 2908 sayılı Dernekler Kanununun 5 inci maddesinin 7 ve 8 numaralı
bentleri ile 6 ncı maddesinin 2 numaralı bendi,

e\) 2932 sayılı "Türkçeden Başka Dillerle Yapılacak Yayınlar Hakkında
Kanun",

Yürürlükten kaldırılmıştır.

Yürürlük

**Madde 24 –** Bu Kanun yayımı tarihinde yürürlüğe girer.

Yürütme

**Madde 25 –** Bu Kanun hükümlerini Bakanlar Kurulu yürütür.

**12/4/1991 TARİHLİ VE 3713 SAYILI KANUNA İŞLENEMEYEN HÜKÜMLER:**

**1) 27/10/1995 tarih ve 4126 sayılı Kanunun Geçici Maddesi:**

**Geçici Madde –** 3713 sayılı Terörle Mücadele Kanununun 8 inci maddesi
uyarınca mahkum edilenlerin dosyaları bu Kanunun yürürlüğe girdiği
tarihten itibaren bir ay içinde hükmü veren mahkemece ele alınarak, bu
Kanunun 1 inci maddesiyle 3713 sayılı Kanunun 8 inci maddesinde yapılan
değişiklik sebebiyle mahkumiyet sürelerinin yeniden belirlenmesine ve
13.7.1965 tarihli ve 647 sayılı Kanunun 4 üncü ve 6 ncı maddelerinden
yararlanma durumları hakkında gerekli karar verilir.

7229-7231

**3713 SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL **

**EDİLEN HÜKÜMLERİN YÜRÜRLÜĞE GİRİŞ TARİHİNİ**

**GÖSTERİR LİSTE**

  ---------------------------------------------------------------------------- ---------------------------------------------------------------------------------------- ----------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **3713 sayılı Kanunun değişen veya iptal edilen maddeleri**                              **Yürürlüğe Giriş Tarihi**

  3871                                                                         –                                                                                        20/3/1993

  3842                                                                         –                                                                                        1/12/1992

  4082                                                                         –                                                                                        8/3/1995

  4126                                                                         –                                                                                        30/10/1995

  4131                                                                         2 nci maddesi                                                                            12/4/1991
                                                                                                                                                                        
                                                                               Diğerleri                                                                                16/11/1995

  4178                                                                         –                                                                                        4/9/1996

  4211                                                                         –                                                                                        19/11/1996

  4404                                                                         –                                                                                        10/7/1999

  4666                                                                         –                                                                                        5/5/2001

  4744                                                                         –                                                                                        19/2/2002

  4928                                                                         –                                                                                        19/7/2003

  4963                                                                         –                                                                                        7/8/2003

  5218                                                                         17                                                                                       21/7/2004

  5460                                                                         21                                                                                       28/2/2006

  5532                                                                         1, 3, 4, 5, 6, 7, 8, 8/A, 8/B, 9, 10, 12, 13, 15, 16, 17, 18, 19, 20, 21 ve Ek Madde 2   18/7/2006

  5673                                                                         Ek Madde 1                                                                               2/6/2007

  5739                                                                         13                                                                                       1/3/2008
  ---------------------------------------------------------------------------- ---------------------------------------------------------------------------------------- ----------------------------

7232

  ------------------------------------------------------------------------------------ ------------------------------------------------------------- ----------------------------------------------
  **Değiştiren Kanunun/KHK’nin/ İptal Eden Anayasa Mahkemesinin Kararının Numarası**   **3713 sayılı Kanunun değişen veya iptal edilen maddeleri**   **Yürürlüğe Giriş Tarihi**

  5763                                                                                 Ek Madde 1                                                    26/5/2008

  (5754 sayılı Kanun ile değişik) 5510                                                 21                                                            1/10/2008

  6008                                                                                 5, 9, 13                                                      25/7/2010

  6352                                                                                 2, 6, 9,10, 13                                                5/7/2012

  6353                                                                                 21, Ek Madde 1, Geçici Madde 11, 12                           12/7/2012

  6415                                                                                 8                                                             16/2/2013

  6459                                                                                 6, 7                                                          30/4/2013

  6462                                                                                 21                                                            3/5/2013

  6495                                                                                 21, Ek Madde 1, Geçici Madde 13                               2/8/2013

  Anayasa Mahkemesinin 4/7/2013 tarihli ve E:2012/100, K:2013/84 sayılı kararı         10 uncu maddenin beşinci fıkrası                              2/8/2013 tarihinden başlayarak bir yıl sonra
                                                                                                                                                     
                                                                                                                                                     (2/8/2014)

  6518                                                                                 Ek Madde 1, Geçici Madde 13                                   19/2/2014

  6519                                                                                 20                                                            22/2/2014

  6526                                                                                 10, Geçici Madde 14                                           6/3/2014

  6638                                                                                 7                                                             4/4/2015

  6704                                                                                 Ek Madde 1                                                    26/4/2016

  6722                                                                                 15                                                            14/7/2016

  KHK/668                                                                              Ek Madde 1, Geçici Madde 15                                   27/7/2016

  KHK/671                                                                              Madde 20/A                                                    17/8/2016

  KHK/674                                                                              Ek Madde 1                                                    1/9/2016

  KHK/676                                                                              20/A, 21, Geçici Madde 16                                     29/10/2016

  6755                                                                                 Ek Madde 1, Geçici Madde 15                                   24/11/2016

  6757                                                                                 Madde 20/A                                                    24/11/2016

  6758                                                                                 Ek Madde 1                                                    24/11/2016

  KHK/680                                                                              21, Ek Madde 1                                                6/1/2017

  KHK/684                                                                              Ek Madde 3, Geçici Madde 17                                   23/1/2017
  ------------------------------------------------------------------------------------ ------------------------------------------------------------- ----------------------------------------------


