5291

 

[]{#K84 .anchor}SERMAYE PİYASASI KANUNU ^(1)^

 

          Kanun Numarası           : 2499

          Kabul Tarihi                 : 28/7/1981

          Yayımlandığı R.Gazete : Tarih : 30/7/1981   Sayı : 17416

          Yayımlandığı Düstur     : Tertip : 5   Cilt : 20   Sayfa : 356

 

Bu Kanun ile ilgili olarak Bakanlar Kurulu Kararı ile yürürlüğe giren

yönetmelikler için, "Yönetmelikler Külliyatı" nın kanunlara göre

düzenlenen nümerik fihristine bakınız.

 

BÖLÜM - I

Genel Hükümler

             *Konu ve amaç:*

*            * **Madde 1 – **Bu Kanunun konusu,tasarrufların menkul
kıymetlere yatırılarak halkın iktisadi kalkınmaya etkin ve yaygın bir
şekilde katılmasını sağlamak amacıyla; sermaye piyasasının güven,
açıklık ve kararlılık içinde çalışmasını, tasarruf sahiplerinin hak ve
yararlarının korunmasını,düzenlemek ve denetlemektir.

             *Kapsam:*

             **Madde 2 – (Değişik birinci fıkra: 29/4/1992 - 3794/1
md.)**  Sermaye piyasası araçları, bu araçların ihracı, halka arzı ve
satışı, bunları ihraç veya halka arz edenler, bu Kanunun 40 ıncı maddesi
çerçevesinde borsalar ve teşkilatlanmış diğer piyasalar, sermaye
piyasası faaliyetleri, sermaye piyasası kurumları ve Sermaye Piyasası
Kurulu bu Kanun hükümlerine tabidir. Ancak halka açık olmayan anonim
ortaklıkların halka arzedilmeyen hisse senedi ihraçları bu Kanun kapsamı
dışındadır.

             Bu Kanunda hüküm bulunmayan hallerde genel hükümler
uygulanır.

             *Tanımlar:*

*            * **Madde 3 – **Bu Kanunda yer alan bazı deyimlerin
anlamları aşağıda gösterilmiştir.

             a) Kurul:Bu Kanunun IV üncü bölümünde düzenlenen Sermaye
Piyasası Kuruludur.

             b) **(Değişik: 29/4/1992 - 3794/2 md.)**  Sermaye Piyasası
Araçları: Menkul kıymetler ve diğer sermaye piyasası araçlarıdır.

             Menkul Kıymetler: Ortaklık veya alacaklılık sağlayan, belli
bir meblağı temsil eden, yatırım aracı olarak kullanılan, dönemsel gelir
getiren, misli nitelikte, seri halinde çıkarılan, ibareleri aynı olan ve
şartları Kurulca belirlenen kıymetli evraktır.

             Diğer Sermaye Piyasası Araçları: Menkul kıymetler dışında
kalan ve şartları Kurulca belirlenen evraktır. Şu kadar ki, nukut ile
çek, poliçe, bono ile mevduat sertifikaları bundan müstesnadır.

             c) **(Değişik: 29/4/1992 - 3794/2 md.)**  İhraç ve Halka
Arz:

             İhraç: Bu Kanunun uygulanmasında ihraç, sermaye piyasası
araçlarının ihraçcılar tarafından çıkarılıp, halka arz edilerek veya
halka arzedilmeksizin satışıdır.

             Halka Arz: Sermaye piyasası araçlarının satın alınması için
her türlü yoldan halka çağrıda bulunulmasını;  halkın  bir  anonim 
ortaklığa   katılmaya   veya   kurucu   olmaya   davet  edilme-

——————————

*(1)    Bu Kanunla Maliye Bakanlığına ve Maliye Bakanına verilmiş olan
her türlü görev, yetki, sorumluluk, hak ve muafiyetten ilgili olanların
doğrudan doğruya Başbakana, Başbakanın görevlendireceği Devlet Bakanına,
Hazine Müsteşarlığına ve Hazine Müsteşarına intikal edeceği; 9.12.1994
tarih ve  4059 sayılı Kanunun 8 inci maddesi ile hükme bağlanmıştır.*

5292

 

sini; hisse senetlerinin borsalar veya teşkilatlanmış diğer piyasalarda
devamlı işlem görmesini; bu Kanuna göre halka açık anonim ortaklıkların
sermaye artırımları dolayısıyla paylarının veya hisse senetlerinin
satışını ifade eder.

             d) Kayıtlı Sermaye: Anonim ortaklıkların, esas
sözleşmelerinde hüküm bulunmak kaydıyla, yönetim kurulu kararı ile Türk
Ticaret Kanununun sermayenin artırılmasına dair hükümlerine tabi
olmaksızın hisse senedi çıkarabilecekleri azami miktarı gösteren,
Ticaret Sicilinde tescil edilmiş sermayeleridir.

             e) Başlangıç Sermayesi: Kayıtlı sermayeli anonim
ortaklıkların sahip olmaları zorunlu olan asgari çıkarılmış
sermayeleridir.

             f) Çıkarılmış Sermaye : Kayıtlı sermayeli anonim
ortaklıkların satışı yapılmış hisse senetlerini temsil eden
sermayeleridir.

             g) **(Ek: 29/4/1992 - 3794/2 md.)**  Halka Açık Anonim
Ortaklık: Bu Kanunun uygulanmasında halka açık anonim ortaklık, hisse
senetleri halka arzedilmiş olan veya halka arzedilmiş sayılan anonim
ortaklıklardır.

             h) **(Ek: 29/4/1992 - 3794/2 md.)**  İhraçcı: Anonim
ortaklıklar, mevzuata göre özelleştirme kapsamına alınanlar dahil kamu
iktisadi teşebbüsleri, mahalli idareler ile bunlarla ilgili özel
mevzuatları uyarınca faaliyet gösteren kuruluş, idare ve işletmelerdir.

             i) **(Ek: 29/4/1992 - 3794/2 md.)**  Aracı kuruluşlar:
Aracı kurumlar ile bankaları ifade eder.

             j) **(Ek: 29/4/1992 - 3794/2 md.)**  İlgili Bakan ve İlgili
Bakanlık: Başbakan tarafından görevlendirilen Devlet Bakanı ve Devlet
Bakanlığıdır.

             k) **(Ek: 21/2/2007-5582/7 md.)** İpotekli Sermaye Piyasası
Aracı: İpotek teminatlı menkul kıymetler, ipoteğe dayalı menkul
kıymetler, ipotek finansmanı kuruluşları tarafından ihraç edilen hisse
senedi dışındaki sermaye piyasası araçları ve konut finansmanından
kaynaklanan alacaklara dayalı olarak veya bu alacakların teminatı
altında ihraç edilen diğer sermaye piyasası araçlarıdır.

BÖLÜM II

Sermaye Piyasası Araçlarının Kurul Kaydına Alınması, İhracı,

Halka Arzı ve Satışı ^(1)^

             *Kurul Kaydına Alınma*

             **Madde 4 – (Değişik: 29/4/1992 - 3794/3 md.)**

**            ** İhraç veya halka arz olunacak sermaye piyasası
araçlarının Kurula kaydettirilmesi zorunludur.

             Genel ve katma bütçeli idareler ve T.C. Merkez Bankasınca
ihraç olunacak sermaye piyasası araçlarının Kurula kaydettirilmesi
zorunlu değildir. Ancak bu ihraçlar hakkında Kurula bilgi verilir.

             Sermayesi paylara bölünmüş komandit ortaklıkların hisse
senetleri halka arz yoluyla satılamaz.

             *Kurula Başvuru ve İnceleme*

*            * **Madde 5 – (Değişik: 29/4/1992 - 3794/4 md.)**  Kurula
kayıt başvurusuna Kurulca belirlenecek bilgi ve belgeler eklenir.

             Belgeler ve açıklamalardaki eksikliklerin Kurul tarafından
belirlenecek bir sürede tamamlanması zorunludur. Noksanlıkları bu süre
içinde tamamlanmayan başvurular düşer.

             İncelemeler sonucunda açıklamaların yeterli olmadığı ve
gerçeği dürüst bir biçimde yansıtmayarak halkın istismarına yol açacağı
sonucuna varılırsa, gerçekte gösterilerek, başvuru konusu sermaye
piyasası aracının Kurul kaydına alınmasından imtina edilebilir.

             Başvurular en çok otuz gün içinde sonuçlandırılır.
Eksikliklerin tamamlanması için verilen süreler hesaba katılmaz.

 

——————————

*(1)   II nci Bölüm Başlığı "Menkul Kıymetlerin Halka arzı ve satışı"
iken  29/4/1992  tarih ve 3794 sayılı  kanunun 3 üncü maddesi ile
değiştirilmiş ve metne işlenmiştir.*

5293

 

*             Halka arzın şekli:*

*            * **Madde 6 – (Değişik: 29/4/1992 - 3794/5 md.)**

             Sermaye piyasası araçlarının halka arzında açıklanacak
bilgiler izahnamede yer alır. İzahnamede bulunması gereken bilgiler
Kurul tarafından belirlenir. Sermaye piyasası araçlarının Kurul kaydına
alınmasından sonra izahname ticaret siciline tescil ve ilan edilir.
Halkın sermaye piyasası araçlarını satın almaya daveti sirküler ile
yapılır. Yayımlanacak sirküler ve ilanların esasları Kurul tarafından
belirlenir.

             İlanlar ve açıklamalar gerçeğe uymayan abartılmış veya
yanıltıcı bilgileri içeremeyeceği gibi Kurul kaydına alınmanın resmi bir
teminat olarak yorumlanmasına yol açacak açık veya dolaylı bir ifade
taşıyamaz. Kurul, yanıltıcı nitelikte gördüğü reklamları yasaklar.

             *Sermaye Piyasası Araçlarının Halka Satışı*

             **Madde 7 – (Değişik: 29/4/1992 - 3794/6 md.)**

             Sermaye piyasası araçlarının halka satışı izahnamede
gösterilen esaslar ve belirlenen satış süresi dahilinde yapılır. Kurul,
pay sahiplerinin ve yatırımcıların haklarını korumak amacıyla, sermaye
piyasası araçlarının halka arz veya satışının gerektiğinde satın alma
taahhüdü ile birlikte aracı kuruluşlar aracılığıyla yapılmasını; sermaye
artırımlarında kullanılmayan rüçhan haklarına tekabül eden payların,
piyasa değerinin nominal değerinin üzerinde olması halinde, bunların
primli fiyattan satılmasını isteyebilir.

             İzahname ve sirküler, aracı kuruluşlar ile ihraçcılar
tarafından müştereken imzalanır. Bu belgelerde yer alan bilgilerin
gerçeği dürüst bir biçimde yansıtmasından ihraçcılar sorumludur. Ancak,
kendilerinden beklenen özeni göstermeyen aracı kuruluşlara da zararın
ihraçcılara tazmin ettirilemeyen kısmı için müracaat edilir.

             Halka arz yoluyla satılan hisse senedi bedellerinin tam
olarak nakden ödenmesi şarttır. Kurul, satış süresi içinde satılamayan
payların kendileri tarafından tamamen satın alınacağı ve bedellerinin
ödeneceğinin kurucular, pay sahipleri veya aracı kuruluşlar arasından
Kurulca belirlenenler tarafından ortaklığa karşı taahhüt edilmesini
ister. Bu taahhüt, süre sonunda satılamayan payların kurucular, pay
sahipleri veya aracı kuruluşlar tarafından satın alınıp bedellerinin
nakden ödenmesini de kapsar.

             Sermaye piyasası araçlarının satış esnasında alıcıya
teslimi şarttır; ancak esas sermaye sistemini kabul etmiş anonim
ortaklıklar, sermaye artırımının tescilini takip eden en geç otuz gün
içinde hisse senetlerini alıcılara teslim ederler. Nama yazılı hisse
senetleri için bu süre doksan gündür. Kayıtlı sermaye sistemini kabul
etmiş anonim ortaklıklarda hisse senetlerinin satış esnasında alıcıya
tesliminden itibaren pay sahipliği hakkı kazanılır ve bu halde Türk
Ticaret Kanununun 395 inci maddesinin 3 üncü cümlesi ile 412nci maddesi
hükümleri uygulanmaz. Satışı yapılan hisse senetleri dışındaki sermaye
piyasası araçlarının satış sırasında alıcıya teslimi şarttır.

             Kurul sermaye piyasası araçlarının halka satışında, küçük
tasarruf sahiplerinin bunları almalarını kolaylaştırıcı, hak ve
yararlarını koruyucu tedbirlerin alınmasını ortaklıktan ve satışı
yapanlardan isteyebilir. Kurul, halka arzlarda dağılımı en fazla
sağlayacak ve dağıtımda küçük tasarruf sahiplerinin öncelikle satın
almasını temin edecek düzenlemeler yapmaya yetkilidir.

             *Borsaya başvuru:*

*            * **Madde 8 – (Mülga: 29/4/1992 - 3794/39 md.)**

             *Satış sonuçları hakkında bilgi verme:*

             **Madde 9 – (Değişik birinci fıkra: 29/4/1992 - 3794/7
md.)**

             Sermaye piyasası araçlarının halka arz yoluyla satışını
yapan ihraçcılar veya aracı kuruluşlar satışı süresinin bitiminden
itibaren altı iş günü içerisinde, satışın sonucu hakkında, Kurula bilgi
vermekle yükümlüdürler.

             Verilecek bilgilerin şekil ve esasları Kurul tarafından
belirlenir.

             *İzahnamedeki değişiklikler:*

             **Madde 10 – (Değişik birinci fıkra: 29/4/1992 - 3794/8
md.)**

             İzahname ile halka açıklanan konulardaki değişikliklerin,
ilgili ihraçcılara en geç on gün içinde Kurula bildirilmesi zorunludur.

5294

 

            Bildirimin şekil ve esasları Kurul tarafından belirlenir.

             Değişiklikler 6 ncı maddede belirtilen esaslara göre ilan
edilir.

             *Sermaye piyasası araçlarının kaydileştirilmesi*

*            * **Madde 10/A – (Ek: 15/12/1999 - 4487/1 md.) ^(1)^**

**            ** Sermaye piyasası araçları ve bunlara ilişkin haklar;
özel hukuk tüzel kişiliğini haiz bir Merkezi Kayıt Kuruluşu tarafından
kayden izlenir. Bu Kuruluş, Kurulun gözetim ve denetimi altındadır.
Merkezi Kayıt Kuruluşunun kuruluş, faaliyet, çalışma ve denetim esasları
Bakanlar Kurulunca çıkarılacak bir yönetmelikte belirlenir.

             Kayıtlar, Merkezi Kayıt Kuruluşu tarafından, bilgisayar
ortamında, ihraçcılar, aracı kuruluşlar ve hak sahipleri itibariyle
tutulur. Kayıt edilen haklar bu Kanunun 7 nci maddesi uyarınca senede
bağlanmaz. Sermaye piyasası araçlarının nama veya hamiline yazılı
hesaplarda kayıt esasları ile kayıtların nasıl tutulacağı ve kayıtların
tutulmasında yapılacak işlemlere ilişkin usul ve esaslar Kurulca bir
tebliğ ile belirlenir.

             Kayden izlenen sermaye piyasası araçları üzerindeki
hakların üçüncü kişilere karşı ileri sürülebilmesinde, Merkezi Kayıt
Kuruluşuna yapılan bildirim tarihi esas alınır.

             Kurul bu madde kapsamında kaydı tutulacak hakları, bu
hakların bağlı olduğu sermaye piyasası araçlarını, türleri ve
ihraçcıları itibariyle belirleyebilir.

**            (Ek beşinci fıkra:13/2/2011-6111/151 md.)** Kayden izlenen
sermaye piyasası araçlarına ilişkin tedbir, haciz ve benzeri her türlü
idari ve adli talep münhasıran Merkezi Kayıt Kuruluşunun üyeleri
tarafından yerine getirilir. İlgili kanunlar uyarınca elektronik ortamda
tebligatı yapılan alacakların takip ve tahsiline ilişkin hükümler
saklıdır^(2)^.

             Payların devrinin, Türk Ticaret Kanununun 417 nci maddesi
çerçevesinde ortaklıklar tarafından pay defterine kaydında, ilgililerin
başvurusuna gerek kalmaksızın Merkezi Kayıt Kuruluşu nezdinde ihraçcılar
itibariyle tutulan kayıtlar esas alınır.

             Merkezi Kayıt Kuruluşu, ihraçcılar ve aracı kuruluşlar,
kendi tuttukları kayıtların yanlış tutulmasından dolayı hak sahiplerinin
uğrayacağı zararlardan kusurları oranında sorumludur.

             Merkezi Kayıt Kuruluşunun personeli hakkında, Kanunun 25
inci maddesi hükmü uygulanır.

                                                                    
BÖLÜM III

                         İhraçcılara ve Halka Açık Anonim Ortaklıklara
İlişkin Hükümler ^(3)^

             *Ortak hükümler ^(4)^*

*            * **Madde 11 – (Değişik: 15/12/1999 - 4487/2 md.)**

             Pay sahibi sayısı 250'yi aşan anonim ortaklıkların hissi
senetleri halka arzolunmuş sayılır ve bu ortaklıklar, halka açık anonim
ortaklık hükümlerine tabi olurlar.

             Kurul, bu Kanuna tabi ihraçcıların kaydını tutar.
İhraçcılar, sermaye piyasası araçlarının herhangi bir şekilde halka
satıldığını veya açık anonim ortaklık statüsünün kazanıldığını
öğrendikleri tarihten itibaren otuz gün içinde Kurula bildirmek
zorundadırlar. Ortaklık denetçileri, bu durumu öğrendikleri tarihte,
ihraçcının yönetim kuruluna ve Kurula bildirmekle yükümlüdürler.

             Kurulca yapılan incelemelerde, bu Kanuna tabi ortaklıkların
menkul kıymetlerinin ikinci el piyasasının oluşturduğu anlaşıldığı
takdirde; Kurul, bu ortaklıkların doğrudan yada dolaylı ortak sayısını
veya bilanço büyüklüğünü dikkate alarak, menkul kıymetlerine borsada
işlem görme şartı getirebilir.

             Bu Kanun kapsamına giren ihraçcılardan; anonim ortaklık
niteliğini haiz olmayanlar, sermaye piyasası araçlarını halka arz
etmeyenler, aktif toplamı, brüt satış hasılatı, ihraç veya halka arz
tutarı Kurulun belirleyeceği miktardan az olanlar veya diğer sermaye
piyasası araçlarını ihraç veya halka arz edenler Kurulca bu Kanuna tabi
olmalarından kaynaklanan

——————————

(1)       Bu maddenin yayımı, tarihinden geçerli olmak üzere, merkezi
kayıt kuruluşunun kurulduğu tarihte yürürlüğe gireceği, 15/12/1999 tarih
ve 4487 sayılı Kanunun 30 uncu maddesi ile hüküm altına alınmıştır.

(2)       Bu fıkranın 31/5/2011 tarihinden itibaren yürürlüğe gireceği,
13/2/2011 tarihli ve 6111 sayılı Kanunun 215 inci maddesi ile hüküm
altına alınmıştır.

(3)       III üncü Bölüm Başlığı; "Menkul Kıymetleri Halka Arz olunan
Anonim Ortaklıklar" 29/4/1992 tarih ve 3794 sayılı Kanunun 9 uncu
maddesi ile değiştirilmiş ve metne işlenmiştir.

(4)       Madde başlığı, "Genel olarak" iken 15/12/1999 tarih ve 4487
sayılı Kanunun 2 nci maddesi ile metne işlendiği şekilde
değiştirilmiştir.

 

 

5294-1

 

yükümlülüklerinden kısmen veya tamamen muaf tutulabilirler. Bu muafiyet
şartları, ihraçcıların Kurul kaydından çıkma veya çıkarılma esasları ile
halka arz işlemlerinden kısmen muafiyet şartları tebliğlerle belirlenir.

             Kurulca belirlenecek esaslar dahilinde, ulusal veya
uluslararası piyasalarda tedavülü kolaylaştırmak amacıyla, depo edilen
menkul kıymetlerin verdiği hakları aynen sağlayan, onlara özdeş hamiline
yazılı "depo edilen menkul kıymet sertifikaları" çıkarılabilir.

             Nama yazılı olarak ihraç edilmiş olup da, borsalarda veya
teşkilatlanmış diğer piyasalarda devamlı işlem gören hisse senetleri
hakkında Türk Ticaret Kanununun 368 inci maddesindeki, ortaklara
taahhütlü mektup gönderilmesi suretiyle toplantı gününün bildirlmesine
ilişkin hüküm uygulanmaz.

             Halka açık anonim ortaklıkların, Türk Ticaret Kanununun 388
inci maddesinin ikinci ve üçüncü fıkralarında yazılı hususlar için
yapılacak genel kurul toplantılarında, ana sözleşmelerinde aksine bir
hüküm yoksa, Türk Ticaret Kanununun 372 nci maddesindeki toplantı
nisapları uygulanır.

             Türk Ticaret Kanununun 341, 348, 356, 359, 366, 367 ve 377
nci maddelerinde esas sermayenin en az onda birini temsil eden pay
sahiplerine tanınan haklar, halka açık anonim ortaklıklarda, ödenmiş
sermayenin en az yirmide birini temsil eden pay sahipleri tarafından
kullanılır.

             Halka açık anonim ortaklıkların esas sözleşmelerinin
değiştirilmesi için Sanayi ve Ticaret Bakanlığına başvurulmadan önce
Kurulun uygun görüşünün alınması zorunludur.

             *Kayıtlı sermaye:*

*            * **Madde 12 – **Hisse senetlerini halka arz etmek üzere
kurulan anonim ortaklıklar ile kurulmuş olup da sermaye artırmak
suretiyle hisse senetlerini halka arz edecek olan anonim ortaklıklar,
Kuruldan izin almak şartı ile kayıtlı sermaye sistemini kabul
edebilirler.

             Bu halde ortaklığın esas sermayesi çıkarılmış sermaye olur
ve sözleşmede tespit edilen kayıtlı sermaye miktarına kadar yeni hisse
senetleri çıkarmak suretiyle yönetim kurulu tarafından Türk Ticaret
Kanununun esas sermayenin artırılmasına ilişkin hükümlerine bağlı
kalınmaksızın sermaye artırılabilir.

             Çıkarılan hisse senetleri tamamen satılarak bedelleri
ödenmedikçe yeni hisse senetleri çıkarılamaz.

             **(Değişik: 29/4/1992 - 3794/10 md.)** Kayıtlı sermayeli
ortaklıkların başlangıç sermayesinin Kurulca belirlenecek miktardan az
olmaması ve unvanlarının kullanıldığı belgelerde çıkarılmış sermaye
miktarının gösterilmesi zorunludur. Yeni pay alma hakkını kısıtlama
yetkisi, pay sahipleri arasında eşitsizliğe yol açacak şekilde
kullanılamaz.

             Yönetim kurulunun; imtiyazlı veya itibari değerinin
üzerinde hisse senedi çıkarılması,pay sahiplerinin yeni pay almak
haklarının sınırlandırılması konularında veya imtiyazlı hisse senedi
sahiplerinin haklarını kısıtlayıcı nitelikte karar alabilmesi için; esas
sözleşme ile yetkili kılınması şarttır.

             **(Ek fıkra: 29/4/1992 - 3794/10 md.; Değişik  24/6/1995 -
KHK - 558/2 md.; İptal: Ana. Mah.'nin 13/11/1995 tarih ve E. 1995/45, K.
1995/58 sayılı Kararı ile; Yeniden düzenleme: 15/12/1999 - 4487/3 md.)**
Yönetim kurulunun bu maddedeki esaslar çerçevesinde aldığı kararlar
aleyhine, Türk Ticaret Kanununun 381 inci maddesinin birinci fıkrasında
sayılan hallerde yönetim kurulu üyeleri, denetçiler veya hakları ihlal
edilen pay sahipleri, kararın ilanından itibaren otuz gün içinde anonim
ortaklık merkezinin bulunduğu yer ticaret mahkemesinde iptal davası
açabilirler. Bu halde, Türk Ticaret Kanununun genel kurul kararlarının
iptaline ilişkin 382, 383 ve 384 üncü maddeleri hükümleri uygulanır.
Şirket, davanın açıldığını öğrendiği tarihi izleyen üç işgünü sonuna
kadar durumu Kurula bildirmekle yükümlüdür.

             **(Ek: 29/4/1992 - 3794/10 md.)** Bu madde uyarınca esas
sözleşme ile tanınan yetki çerçevesinde yönetim kurulunca alınan
kararlar, Kurul'un belirleyeceği usuller dairesinde ilan edilir.

5294-2

 

**             (Ek: 29/4/1992 - 3794/10 md.)** Anonim Ortaklıklar,
Kurul'dan izin almak suretiyle kayıtlı sermaye sisteminden
çıkabilecekleri gibi bu sisteme alınmadan aranan nitelikleri yitirmeleri
halinde, Kurul tarafından sistemden çıkartılırlar.

             *Tahvil ve diğer borçlanma senetleri ihracı*

             **Madde 13 – (Değişik: 29/4/1992 - 3794/11 md.)**

             Halkı açık anonim ortaklıkların ihraç edebilecekleri tahvil
ve sermaye piyasası aracı niteliğindeki diğer borçlanma senetlerinin
toplam tutarı, Kurula gönderilen bağımsız denetimden geçmiş son mali
tabloda yer alan çıkarılmış sermaye veya ödenmiş sermaye ile genel
kurulca onaylanan son mali tabloda görülen yedek akçelerin ve yeniden
değerleme değer artış fonunun toplamından, varsa zararların
indirilmesinden sonra kalan miktarı geçemez.

             Mahalli İdareler ve bunlarla ilgili özel mevzuatları
uyarınca faaliyet gösteren kuruluş, idare ve işletmeler, mevzuata göre
özelleştirme kapsamına alınanlar dahil kamu iktisadi teşebbüslerinin
tahvil ve sermaye piyasası aracı niteliğindeki diğer borçlanma senedi
ihraç limitleri Bakanlar Kurulunca belirlenir. Bu durumda, özel
kanunlarda belirlenen limitler uygulanmaz.

             Tahvil ve sermaye piyasası aracı niteliğindeki diğer
borçlanma senetleri ihraç limitleri ile Türk Ticaret Kanununun 422 nci
maddesinde tespit edilmiş olan anonim ortaklıkların çıkabilecekleri
tahvil miktarına dair sınırlar gerektiğinde Bakanlar Kurulunca genel
olarak veya sektörler itibariyle arttırılabilir.

             Hazine garantisi ihtiva eden ihraçlarda, mevzuatta
öngörülen ihraç limitlerine uyulmaz.

             Çıkarılan tahvil ve sermaye piyasası aracı niteliğindeki
diğer borçlanma senetleri tamen satılmadıkça veya satılmayanlar iptal
edilmedikçe, aynı türden yeni tahvil ve sermaye piyasası aracı
niteliğindeki diğer borçlanma senetleri çıkarılamaz.

             Tahvil ve sermaye piyasası aracı niteliğindeki diğer
borçlanma senedi ihraç yetkisi, esas sözleşme ile yönetim kuruluna
devredilebilir. Bu takdirde Türk Ticaret Kanununun 423 ve 424 üncü
maddeleri uygulanmaz.

             *İpotek teminatlı menkul kıymetler^(1)^*

**             Madde 13/A – (Değişik: 21/2/2007-5582/8 md.)**

             İpotek teminatlı menkul kıymetler, ihraççıların genel
yükümlülüğü niteliğinde olan ve oluşturulan teminat havuzundaki
varlıklar karşılık gösterilerek ihraç edilen borçlanma senetleridir.
İpotek teminatlı menkul kıymetler bankalar ve bu Kanunun 39/A maddesinde
tanımlanan ipotek finansmanı kuruluşları tarafından ihraç edilebilir.

             İhraççılar, ipotek teminatlı menkul kıymetlerin teminatı
olan varlıkları, diğer varlıklarından ayrı olarak, oluşturacakları
teminat havuzu içerisinde izlemekle yükümlüdür. Teminat havuzuna dahil
edilen varlıklara ilişkin kayıtların tutulmasına ilişkin usûl ve esaslar
Bankacılık Düzenleme ve Denetleme Kurulunun uygun görüşü alınmak
suretiyle Kurulca belirlenir. Kurul, Bankacılık Düzenleme ve Denetleme
Kurulunun uygun görüşü alınmak suretiyle, teminat havuzuna dahil edilen
varlıklara ilişkin kayıtların ihraççının yanı sıra ayrı bir kayıt
kuruluşu nezdinde de tutulmasını zorunlu tutabilir.

             Teminat havuzu; yapı kullanma izni alınmış konut ve diğer
gayrimenkuller üzerine ipotek tesis edilmek suretiyle teminat altına
alınmış alacaklar, ikame varlıklar ve bunların riskten korunması
amacıyla yapılan sözleşmelerden oluşur. Bunlar dışında kalan varlık ve
alacaklar teminat havuzuna dahil edilemez.

 

\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı “Varlığa dayalı menkul kıymetler “iken, 21/2/2007
tarihli ve 5582 sayılı Kanunun 8 inci maddesiyle metne işlendiği şekilde
değiştirilmiştir.*

5294-3

 

             Yapı kullanma izni alınmış konutlar üzerine ipotek tesis
edilmek suretiyle teminat altına alınmış alacakların ilgili konutun
değerinin yüzde yetmişbeşini, yapı kullanma izni alınmış diğer
gayrimenkuller üzerine ipotek tesis edilmek suretiyle teminat altına
alınmış alacakların ise ilgili gayrimenkulun değerinin yüzde ellisini
aşan kısmı, teminat değerinin hesaplanmasında dikkate alınmaz. Teminat
havuzuna dahil edilecek yapı kullanma izni alınmış konut ve diğer
gayrimenkuller üzerine ipotek tesis edilmek suretiyle teminat altına
alınmış alacakların vadesi gelmiş tüm ödemelerinin yapılmış olması
şarttır.

             İkame varlıklar nakit, devlet iç borçlanma senetleri,
hazine kefaletiyle ihraç edilen menkul kıymetler, Ekonomik İşbirliği ve
Kalkınma Teşkilatına üye ülkelerin merkezi yönetimleri ile merkez
bankalarınca ya da bunların kefaletiyle ihraç edilen menkul kıymetler
ile Kurulca uygun görülen benzer nitelikteki varlıklardan oluşur.

             Teminat havuzundaki tüm varlıklar içerisinde yapı kullanma
izni alınmış diğer gayrimenkuller üzerine ipotek tesis edilmek suretiyle
teminat altına alınmış alacakların ve ikame varlıkların payı ayrı ayrı
yüzde onbeşi aşamaz.

             İhraççılar, teminat havuzundaki varlıkların faiz, kur,
kredi ve benzeri risklerden korunması amacıyla sözleşmeler yapabilir.
Teminat havuzunda yer alan varlıkların riskten korunması amacıyla
yapılmış sözleşmeler de teminat havuzuna dahildir.

             İpotek teminatlı menkul kıymetlerin itfasına kadar olan
süre boyunca;

             a) Teminat havuzundaki varlıkların nominal değerinin ipotek
teminatlı menkul kıymetlerin nominal değerine eşit ya da fazla olması,

             b) Teminat havuzundaki varlıkların getirisinin en az ipotek
teminatlı menkul kıymetlerin getirisine eşit ya da fazla olması,

             c) Teminat havuzundaki varlıklardan elde edilen gelirin
tutar ve ödeme dönemleri bakımından ipotek teminatlı menkul kıymet
sahiplerine yapılan ödemeleri karşılaması,

             d) Teminat havuzunda yer alan varlıkların net bugünkü
değerinin ipotek teminatlı menkul kıymetlerin net bugünkü değerinden
yüzde ikisi oranında fazla olması,

             zorunludur. Bu fıkranın uygulanmasına ilişkin usûl ve
esaslar Kurulca belirlenir.

             İlave menkul kıymet ihracı veya sekizinci fıkrada
belirtilen koşulların sağlanması amacıyla teminat havuzuna yeni
varlıklar dahil edilebilir. Makul bir gerekçe olması durumunda,
ihraççılar, teminat sorumlusunun onayını alarak, teminat havuzuna dahil
edilmiş bir varlığı teminat havuzundan çıkartabilir veya teminat
havuzunda bulunmayan bir varlık ile değiştirebilirler.

             İhraççının Kurulun onayını almak suretiyle bir teminat
sorumlusu belirlemesi zorunludur. Teminat sorumlusunun sahip olması
gereken nitelikler Kurulca belirlenir. Kurul, ipotek teminatlı menkul
kıymet sahiplerinin haklarının korunması amacıyla teminat sorumlusunun
değiştirilmesini istemeye veya teminat sorumlusunu re’sen değiştirmeye
yetkilidir.

             Teminat sorumlusu, bu madde kapsamında;

             a) Teminat havuzlarının oluşturulmasını ve teminat
havuzlarına dahil edilen varlıkların sahip olduğu nitelikleri,

             b) Teminat havuzlarına dahil edilen varlıkların
mevcudiyetini koruduğunu ve bu varlıkların sahip olduğu niteliklere
ilişkin değişiklikleri,

             c) Kurul tarafından zorunlu tutulması halinde teminat
havuzuna dahil edilen varlıklara ilişkin kayıtların ihraççının yanı sıra
ayrı bir kayıt kuruluşu nezdinde de tutulmasını,

             d) Sekizinci fıkrada sayılan şartlara uygunluğu,

5294-4

 

             izlemek, tespit ettiği hususlar hakkında, Kurulca
belirlenecek usûl ve esaslar çerçevesinde ihraççıya ve Kurula bilgi
vermekle yükümlüdür.

             Teminat sorumlusu ihraççıdan, kayıt kuruluşundan ve gerek
görülen durumlarda tapu sicil müdürlüklerinden teminat havuzunda yer
alan varlıklara ilişkin her türlü bilgi ve belgeyi istemeye, ilgili
kayıtları incelemeye ve çalışanlardan bilgi almaya yetkilidir.
İhraççılar, kayıt kuruluşu ve tapu sicil müdürlükleri teminat
sorumlusunun talep ettiği bilgi ve belgeleri vermekle yükümlüdür.
Teminat sorumlusu, talep ettiği bilgi ve belgelere ulaşılmasının
engellenmesi halinde, durumu derhal Kurula bildirmekle yükümlüdür.

             İpotek teminatlı menkul kıymetler itfa edilinceye kadar,
teminat havuzlarında yer alan varlıklar, teminat amacı dışında tasarruf
edilemez, rehnedilemez, teminat gösterilemez, kamu alacaklarının tahsili
amacı da dahil olmak üzere haczedilemez ve iflâs masasına dahil
edilemez, ayrıca bunlar hakkında ihtiyatî tedbir kararı verilemez.

             Teminat havuzunda yer alan varlıkların riskten korunması
amacıyla yapılacak olan sözleşmelerde, teminat havuzu ve ipotek
teminatlı menkul kıymetler tasfiye edilinceye kadar, ihraççının iflâsı
durumunda sözleşmenin tek taraflı olarak feshedilemeyeceğine ilişkin
hüküm bulunması zorunludur.

             İhraççının ipotek teminatlı menkul kıymetlerden kaynaklanan
yükümlülüklerini vadesinde yerine getirememesi, yönetiminin kamu
kurumlarına devredilmesi, faaliyet izninin kaldırılması veya iflâsı
halinde teminat havuzundaki varlıklardan elde edilen gelir öncelikle
ipotek teminatlı menkul kıymet sahiplerine ve teminat havuzunda yer alan
varlıkların riskten korunması amacıyla yapılmış olan sözleşmelerin karşı
taraflarına yapılacak ödemelerde kullanılır. Bu durumda Kurul;

             a) Tedavüldeki ipotek teminatlı menkul kıymetlerin erken
itfa edilmesi, teminat havuzundaki varlıkların nakde dönüştürülmesi ile
bunlara ilişkin işlemleri yürütecek bir idareci atanması veya teminat
havuzundaki varlıkların tedricî tasfiyesi ile tedricî tasfiyeye ilişkin
işlemlerin Yatırımcıları Koruma Fonu tarafından yürütülmesi,

             b) Teminat havuzundaki varlıkların, ipotek teminatlı menkul
kıymetlerden kaynaklanan her türlü yükümlülüğü üstlenecek ihraççı
niteliğini haiz bir başka kuruluşa devredilmesi,

             c) İpotek teminatlı menkul kıymetlerden kaynaklanan
yükümlülükleri üstlenmeksizin, teminat havuzundaki varlıkların idaresi
ve bu havuzdan elde edilen gelirin ipotek teminatlı menkul kıymet
sahiplerine ödenmesi işlemlerini yürütecek bir idareci atanması,

             hususlarında karar vermeye yetkilidir. Kurul, atanacak
idareciye veya Yatırımcıları Koruma Fonuna bu fıkra kapsamındaki
hizmetleri karşılığında teminat havuzundaki varlıklardan ödeme yapılması
hususunda karar vermeye ve yapılacak ödemenin hesaplanmasına ilişkin
usûl ve esasları belirlemeye yetkilidir.

             İhraççının ipotek teminatlı menkul kıymetlerden kaynaklanan
ödeme yükümlülüğünü yerine getirememesi ve teminat havuzlarına dahil
edilen varlıkların menkul kıymet sahiplerinin alacaklarını karşılamaya
yetmemesi halinde, alacağı teminat havuzundaki varlıklarla karşılanmayan
ipotek teminatlı menkul kıymet sahipleri ihraççının diğer malvarlığına
başvurabilir.

             İpotek teminatlı menkul kıymetlerin ihracında 13 üncü
maddede belirtilen limitler uygulanmaz. İpotek teminatlı menkul kıymet
ihraç limiti, ihraç şartları, teminat havuzundaki varlıkların riskten
korunması amacıyla yapılabilecek sözleşmeler ve bu menkul kıymetlerin
Kurul kaydına alınmasına ilişkin usûl ve esaslar ile ipotek teminatlı
menkul kıymetlerle ilgili diğer hususlar Kurulca belirlenir.

 

5294-5

 

             *Varlık teminatlı menkul kıymetler*

             **Madde 13/B – (Ek: 21/2/2007-5582/9 md.) **

**            ** Varlık teminatlı menkul kıymetler; ihraççıların genel
yükümlülüğü niteliğinde olan, alacaklar ve duran varlıkların teminatı
altında ihraç edilen borçlanma senetleridir. Varlık teminatlı menkul
kıymet ihraç edecek kuruluşlar, ihraç limiti, ihraç şartları, teminat
gösterilebilecek alacak ve varlık türleri, teminat gösterilebilecek
varlıklara ilişkin sınırlamalar, teminat gösterilen alacak ve
varlıkların değerlenmesi ve raporlanmasına ilişkin usûl ve esaslar
Kurulca belirlenir.

             Teminat gösterilen alacak ve varlıkların kayıtlarının
tutulmasına ilişkin usûl ve esaslar Bankacılık Düzenleme ve Denetleme
Kurulunun uygun görüşü alınmak suretiyle Kurulca belirlenir.

             Kurul ihraççının bir teminat sorumlusu belirlemesini
zorunlu tutabilir. Teminat sorumlusu teminat havuzlarına dahil edilen
varlıkların mevcudiyetini ve niteliklerini, teminat havuzlarının
oluşturulmasını ve varlıkların teminat havuzlarında izlenmesini izlemek,
tespit ettiği hususlar hakkında Kurulca belirlenecek usûl ve esaslar
çerçevesinde, ihraççıya ve Kurula bilgi vermekle yükümlüdür.

             Teminat sorumlusu ihraççıdan, kayıt kuruluşundan ve gerek
görülen durumlarda tapu sicil müdürlüklerinden teminat havuzunda yer
alan varlıklara ilişkin her türlü bilgi ve belgeyi istemeye, ilgili
kayıtları incelemeye ve çalışanlardan bilgi almaya yetkilidir.
İhraççılar, kayıt kuruluşu ve tapu sicil müdürlükleri teminat
sorumlusunun talep ettiği bilgi ve belgeleri vermekle yükümlüdür.
Teminat sorumlusu, talep ettiği bilgi ve belgelere ulaşmasının
engellenmesi halinde, durumu derhal Kurula bildirmekle yükümlüdür.

             Varlık teminatlı menkul kıymetler itfa edilinceye kadar
teminat havuzlarında yer alan varlıklar, teminat amacı dışında tasarruf
edilemez, rehnedilemez, teminat gösterilemez, kamu alacaklarının tahsili
amacı da dahil olmak üzere haczedilemez ve iflâs masasına dahil
edilemez, ayrıca bunlar hakkında ihtiyatî tedbir kararı verilemez.

             Kurul, Bankacılık Düzenleme ve Denetleme Kurulunun uygun
görüşü alınmak suretiyle teminat havuzuna dahil edilen varlıklara
ilişkin kayıtların ihraççının yanı sıra ayrı bir kayıt kuruluşu nezdinde
de tutulmasını zorunlu tutabilir.

             Teminat sorumlusunun sahip olması gereken nitelikler
Kurulca belirlenir. Kurul, varlık teminatlı menkul kıymet sahiplerinin
haklarının korunması amacıyla teminat sorumlusunun değiştirilmesini
istemeye veya teminat sorumlusunu re'sen değiştirmeye yetkilidir.

             *Hisse senedi ile değiştirilebilir tahvil*

             **Madde 14 – **Hisse senedi ile değiştirilebilir
tahvillerin şekil, çıkarılma ve değiştirilme şart ve usulleri Kurul
tarafından tespit ve ilan olunur.

             Ortaklık genel kurulu veya yönetim kurulu, hisse senedi ile
değiştirilebilir tahvil sahiplerinin haklarını kullanmalarına engel
olacak herhangi bir karar alamaz.

5295

             Kayıtlı sermaye sistemini kabul eden anonim ortaklıklar
tarafından hisse senedi ile değiştirilebilir tahvil çıkarılması halinde
değiştirme sonucunda verilecek hisse senetleri ile ortaklığın çıkarılmış
sermayesinin toplamı kayıtlı sermayeyi aşamaz.

             *Oydan yoksun paylar*

             **Madde 14/A. – (Ek: 29/4/1992 - 3794/13 md.)**

             Anonim ortaklıklar esas sözleşmelerinde hüküm bulunmak
şartıyla, kâr payı imtiyazı sağlayarak, oy hakkından yoksun paylar ihraç
edebilir ve bunları temsil eden hisse senetlerini halka arz edebilirler.

             Oydan yoksun payların ihracı ve bunların sermaye içindeki
oranı bu payları temsil eden hisse senetlerine kar payı dağıtımında
tanınacak imtiyazın mahiyeti ve oranı, senetlerin şekil, kapsam ve türü,
kâr payı imtiyazı dışındaki pay sahipliği haklarında tanınabilecek diğer
imtiyazlar ve bunların kullanım esasları ile bu senetlerin halka arz,
satış şart ve usulleri Kurul tarafından belirlenir.

             *Temettü ve bedelsiz payların dağıtım esasları (1)*

             **Madde 15 – (Değişik: 15/12/1999 - 4487/5 md.)**

**            ** Halka açık anonim ortaklıkların esas sözleşmelerinde
birinci temettü oranının gösterilmesi zorunludur. Bu oran, Kurul
tarafından belirlenecek ve tebliğlerle ilan edilecek miktardan aşağı
olamaz. Kurul, ihraçcıların türleri ve dağıtılabilir kar tutarları
itibariyle temmettü dağıtım zorunluluğunu kaldırabilir veya
erteleyebilir.

             Yönetim kurulu üyeleri ile memur, müstahdem ve işçilere
kardan pay dağıtılabilmesi için esas sözleşmede hüküm bulunması şarttır.
Yasa hükmü ile ayrılması gereken yedek akçeler ve esas sözleşmede pay
sahipleri için belirlenen birinci temettü ayrılmadıkça başka yedek akçe
ayrılmasına, ertesi yıla kar aktarılmasına ve yönetim kurulu üyeleri,
memur, müstahdem ve işçilere kardan pay dağıtılmasına karar
verilemeyeceği gibi, belirlenen birinci temettü ödenmedikçe bu kişilere
kardan pay dağıtılamaz.

             Temettü hesap dönemi sonu itibariyle mevcut payların
tümüne, bunların ihraç ve iktisap tarihleri dikkate alınmaksızın eşit
olarak dağıtılır.

             Halka açık anonim ortaklıklar, sermaye piyasası mevzuatına
uygun olarak düzenlenmiş ve bağımsız denetimden geçmiş üçer aylık ara
dönemler itibariyle hazırladıkları mali tablolarında yer alan
karlarından, kanunlara ve esas sözleşmeye göre ayırmak zorunda oldukları
yedek akçeler ile vergi karşılıkları düşüldükten sonra kalan kısmın
yarısını geçmemesi, ana sözleşmelerinde hüküm bulunması ve genel kurul
kararıyla ilgili yılla sınırlı olmak üzere yönetim kuruluna yetki
verilmesi koşullarıyla temettü avansı dağıtabilirler. Her ara dönemde
verilecek temettü avansı bir önceki yıla ait bilanço karının yarısını
aşamaz. Önceki dönemde ödenen temettü avansları mahsup edilmeden ilave
temettü avansı verilmesine ve temettü dağıtılmasına karar verilemez.
Temettü avansı dağıtımına karar verilmesinde ve avansın ödenmesinde Türk
Ticaret Kanununun, bilanço ve gelir tablosunun kabulüne ve kârın
dağıtılmasına ilişkin olup, bu madde hükmüne aykırı olan hükümleri
uygulanmaz. Yönetim kurulu üyeleri ve temsilcisi oldukları tüzel
kişiler, şirket denetçileri, bağımsız denetimi yapanlar ve bağlı
oldukları gerçek ve tüzel kişiler, ara dönemler bilanço ve gelir
tablolarının gerçeği aksettirmemesinden veya mevzuat ile muhasebe ilke
ve kurallarına uygun olarak düzenlenmemiş olmasından doğan zararlar için
şirkete, pay sahiplerine, şirket alacaklılarına ve ayrıca doğrudan
doğruya olmak üzere temettü avansının kararlaştırıldığı veya ödendiği
bilanço yılı içinde pay senedi iktisap etmiş bulunan kişiler ile üçüncü
kişilere karşı müteselsilen sorumludurlar. Hukuki sorumluluk doğuran
hallerin varlığı halinde, pay sahipleri, yönetim kurulu üyeleri,
denetçiler kurul tarafından kararın ilanından itibaren

 

*——————————*

*(1)    15 inci maddenin başlığı; "Kar dağıtım esasları" iken 29/4/1992
tarih ve 3794 sayılı Kanunun 14 üncü maddesi ile değiştirilmiş olup,
metne işlenmiştir.*

5296

 

otuz gün içinde, 12 nci maddenin altıncı fıkrasındaki esaslar
çerçevesinde iptal davası açılabilir. Kurul, ya doğruluk incelemesi
dahil bilanço ve gelir tablolarını denetleme ve düzeltmeye yetkilidir.
Vergi Usul Kanununun vergi incelemesine ilişkin hükümleri saklıdır. Bu
fıkranın uygulanmasına ilişkin esaslar Kurul tarafından belirlenir.

             Halka açık anonim ortaklıkların sermaye artırımlarında,
bedelsiz paylar artırım tarihindeki mevcut paylara dağıtılır.

             Halka açık anonim ortaklıklar; yönetim, denetim veya
sermaye bakımından dolaylı veya dolaysız olarak ilişkili bulunduğu diğer
bir teşebbüs veya şahısla emsallerine göre bariz şekilde farklı fiyat,
ücret ve bedel uygulamak gibi örtülü işlemlerde bulunarak karını ve/veya
mal varlığını azaltamaz.

             *Esas sözleşme değişikliği*

             **Madde 15/A – (Ek: 24/6/1995 - KHK - 558/4 md.; İptal: Ana
Mah.'nin 13/11/1995 tarih ve E. 1995/45, K. 1995/58 sayılı Kararı
ile.)**

             *Muhasebe mali tablo ve rapor standartları, ilan, bağımsız
denetleme *

             **Madde 16 – (Değişik: 29/4/1992 - 3794/15 md.)** 
İhraçcılar ve sermaye piyasası kurumları, konsolide olanlar dahil kamuya
açıklanacak veya gerektiğinde Kurulca istenecek mali tablo, rapor ve
bilgileri tespit olunacak şekil ve esaslara, genel kabul görmüş muhasebe
kavram, ilke ve standartlarına uymak suretiyle düzenlemekle
yükümlüdürler.

             İhraçcılar ve sermaye piyasası kurumları düzenleyecekleri
mali tablolardan Kurulca belirlenenleri daha önce kurulmuş ve bu Kanunun
22 nci maddesinin (d) bendi uyarınca kurulan bağımsız denetleme
kuruluşlarına, bilgilerin doğruluk ve gerçeği dürüst bir biçimde
yansıtma ilkesine uygunluğu bakımından inceleterek bir rapor almak
zorundadırlar.

             Kurul, halka arzda, kayıtlı sermaye sistemine geçişte, Bu
Kanun kapsamındaki anonim ortaklık ve sermaye piyasası kurumlarının
tasfiyesi, devri, birleşmesi ve nevi değiştirmelerinde bağımsız denetim
raporu isteyebilir.

             Bağımsız denetleme kuruluşları, denetledikleri mali tablo
ve raporlara ilişkin olarak hazırladıkları raporlardaki yanlış ve
yanıltıcı bilgi ve kanaatler nedeniyle doğabilecek zararlardan hukuken
sorumludurlar.

             Kurulca düzenlenmesi öngörülen mali tablo ve raporlar ile,
bağımsız denetlemeye tabi olunması durumunda bağımsız denetim raporu
Kurulca belirlenen usul ve esaslar dahilinde Kurula gönderilir ve kamuya
duyurulur.

             *Kamunun Aydınlatılmasında Özel Durumlar*

             **Madde 16/A – (Ek: 29/4/1992 - 3794/16 md.)**

             Halka açık anonim ortaklıkların sermaye ve yönetiminde
kontrolü sağlamak amacıyla pay sahiplerine çağrıda bulunarak, hisse
senedi toplama girişiminde bulunulmasında veya genel kurullarda oy
hakkını kullanmak için vekalet istenmesinde veya ortaklığın pay
dağılımının önemli ölçüde değişmesi sonucu veren, hisse senedi el
değiştirmelerinde, sermeya artırımlarında, birleşme ve devirlerde,
menkul kıymetlerin değerini etkileyebilecek önemli olay ve gelişmelerden
Kurul, küçük pay sahiplerinin korunması ve kamunun aydınlatılmasını
sağlamak amacıyla düzenlemeler yapar.

             Hisse senetleri borsalar ve teşkilatlanmış diğer
piyasalarda işlem gören anonim ortaklıkların yönetim kurulu üyeleri,
genel müdür ve yardımcıları ile sermayenin % 10 veya daha fazlasına
sahip ortakları, malik oldukları anonim ortaklıklara ait hisse
senetleriyle ilgili olarak, Kurulun kamuya aydınlatma açısından gerekli
gördüğü bilgileri, belirlenecek şekil ve esaslar dahilinde Kurul ve
ilgili borsalara ve teşkilatlanmış diğer piyasalara bildirmekle
yükümlüdürler.

5297

 

BÖLÜM - IV

Sermaye Piyasası Kurulu

            *Kurul:*

*            * **Madde 17 – (Değişik: 15/12/1999 - 4487/6 md.)** Bu
Kanunla verilen görevleri yapmak ve yetkileri kullanmak üzere kamu tüzel
kişiliğini haiz, idari ve mali özerkliğe sahip Sermaye Piyasası Kurulu
kurulmuştur.

    Kurul, biri başkan, biri ikinci başkan olmak üzere yedi üyeden
oluşur. Kurul, yetkilerini kendi sorumluluğu altında bağımsız olarak
kullanır. **(Değişik üçüncü ve dördüncü cümleler:13/2/2011- 6111/152
md.)** Merkezi İstanbul’dadır. Kurul, yurtiçinde gerekli gördüğü
yerlerde temsilcilik açabilir ve sermaye piyasaları açısından yoğun
ilişki içinde bulunulan ülkelerde Bakanlar Kurulu kararıyla yurtdışı
temsilcilik açılabilir.

             İlgili Bakan, Kurulun yıllık hesapları ile harcamalarına
ilişkin işlemlerini denetletir; denetleme sonuçlarıyla ilgili gerekli
tedbirleri alır.

             Denetim sonuçları ile bunlara ilişkin işlemleri ve alınan
tedbirleri gösterir bir rapor, Kurulun yıllık faaliyet raporu ile
birlikte ilgili Bakan tarafından Bakanlar Kuruluna sunulur.

             *Başkan ve üyelerin seçimi ve atanması:*

             **Madde 18 – (Değişik: 15/12/1999 - 4487/7 md.)** Kurul,
ilgili bakanlıkça önerilecek dört aday arasından iki, Maliye Bakanlığı,
Sanayi ve Ticaret Bakanlığı, Bankacılık Düzenleme ve Denetleme Kurumu,
Türkiye Odalar ve Borsalar Birliği ile Türkiye Sermaye Piyasası Aracı
Kuruluşları Birliği tarafından önerilecek ikişer aday arasından birer
kişi olmak üzere, Bakanlar Kurulu Kararıyla atanacak yedi üyeden oluşur.

             Bakanlar Kurulu, adaylardan birini Başkan olarak atar.
Kurul, Başkanın teklifi ile üyelerden birini ikinci başkan olarak seçer.
İkinci Başkan izin, hastalık, yurtiçi ve yurtdışı görevlendirme,
görevden alınma ve görevde bulunmadığı diğer hallerde Başkana vekalet
eder.

             *Atanma şartları ve görev süreleri:*

*            * **Madde 19 – (Değişik: 15/12/1999 - 4487/8 md.)**

             Kurul Başkanlığı ve üyeliklerine atanacakların;

             a) Hukuk, iktisat, maliye, bankacılık, işletmecilik, kamu
yönetimi, uluslararası ilişkiler, mühendislik ve dengi dallarda en az
dört yıllık lisans düzeyinde öğrenim yapmış olmaları, mühendislik
dalında lisans düzeyinde eğitim yapmış olanların ise belirtilen
alanlarda lisansüstü eğitim yapmış olmaları ve 14.7.1965 tarihli ve 657
sayılı Devlet Memurları Kanununun 48 inci maddesinin birinci fıkrasının
(A) bendinin 1, 4, 5, 6 ve 7 numaralı alt bentlerinde belirtilen
şartları taşımaları,

             b) Mali piyasalar, ekonomi, maliye işletme, sermaye
piyasaları, bankacılık ve finans alanında veya bu alanlarla ilgili hukuk
dallarında en az oniki yıllık deneyim sahibi uzman, denetçi, yönetici
veya öğretim üyesi olmaları,

             Zorunludur.

             Kurul Başkan ve üyelerinin görev süresi altı yıldır.
Süreleri bitenler yeniden seçilebilirler. Başkan dışındaki üyelerin üçte
biri iki yılda bir yenilenir. Başkanlık ve üyelikler görev süreleri
dolmadan herhangi bir sebeple boşaldığı takdirde, boşalan yerlere
yukarıda belirtilen esaslar dahilinde iki ay içinde seçim ve atama
yapılır. Bu şekilde atananlar, yerine atandıkları kişinin sürelerini
tamamlarlar. Başkan ve üyelerin hastalık, kaza ve sair nedenlerle geçici
iş göremezliğe uğraması halinin altı aydan fazla sürmesi durumunda
bunların üyelikleri düşer ve yerlerine iki ay içerisinde atama yapılır.

             Kurul Başkan ve üyelerinin görev süreleri dolmadan
görevlerine son verilemez. Ancak atanmaları için gerekli şartları
kaybettikleri veya durumlarının bu Kanunun 20 nci maddesine aykırı
düştüğü tespit edilen, görevleri ile ilgili olarak işledikleri suçlardan
dolayı haklarında verilen mahkumiyet kararı kesinleşen Kurul Başkan ve
üyeleri, süreleri dolmadan Başbakanın onayı ile görevden alınırlar.

 

5298

             *Yasaklar:*

             **Madde 20 – (Değişik: 15/12/1999 - 4487/9 md.)** Kurul
Başkan ve üyeleri, özel bir Kanuna dayanmadıkça resmi veya özel hiçbir
görev alamaz, ticaretle uğraşamaz, serbest meslek faaliyetinde
bulunamaz, ücret karşılığı konferans ve ders veremez, sınav ve benzeri
görev alamaz, her türlü ticari amaçlı ortaklıklarda pay sahibi
olamazlar. Kurul Başkan ve üyeleri, göreve başlamadan önce maliki
oldukları payları ve portföyünde hisse senedi bulunan yatırım fonlarının
katılma belgelerini üçüncü dereceye kadar kan ve ikinci dereceye kadar
sıhri hısımları dışındakilere satmak veya devretmek suretiyle elden
çıkarmak zorundadır. Otuz gün içinde bu hükme uygun hareket etmeyen
üyeler, üyelikten çekilmiş sayılır. Kurul Başkan ve üyeleri, dernek,
vakıf kooperatif ve benzeri yerlerde yöneticilik yapamazlar.

             *Yemin:*

             **Madde 21 – **Kurul başkan ve üyeleri, Yargıtay Birinci
Başkanlık Divanı huzurunda görevlerinin devamı süresince Kurulun
işlerini tam bir dikkat ve dürüstlük ile yöneteceklerine, kanun
hükümlerine aykırı hareket etmeyeceklerine ve ettirmeyeceklerine dair
yemin ederler.

             Yemin için yapılan başvuru Yargıtayca acele işlerden
sayılır. Kurul başkan ve üyeleri yemin etmedikçe göreve başlayamazlar.

             *Görev ve yetkiler:*

*            * **Madde 22 – (Değişik: 29/4/1992 - 3794/18 md.)**

             Sermaye Piyasası Kurulunun başlıca görev ve yetkileri
şunlardır:

             a) Bu Kanunun uygulanması açısından sermaye piyasası
araçlarının, ihracını, halka arz ve satışının şartlarını düzenlemek ve
denetlemek,

             b) İhraç veya halka arzolunacak sermaye piyasası araçlarını
Kurul kaydına almak ve kamu yararının gerektirdiği hallerde sermaye
piyasası araçlarının halka arz ve satışını geçici olarak durdurmak,

             c) **(Değişik: 15/12/1999 - 4487/10 md.)** Bu Kanuna tabi
sermaye piyasası kurumlarının mali bünyeleri ve kaynaklarının kullanımı
ile ilgili standart rasyoları genel olarak ya da faaliyet alanları veya
kurumların türleri itibariyle belirlemek, bu rasyoların yayımlanmasına
ilişkin usul ve esasları düzenlemek,

             d) **(Değişik: 15/12/1999 - 4487/10 md.)** Sermaye
piyasasında, gerektiğinde elektronik ortam da dahil bağımsız denetim
faaliyetine ilişkin esasları belirlemek; 1.6.1989 tarihli ve 3568 sayılı
Kanuna göre denetlemeye yetkili olanların sermaye piyasasında bağımsız
denetleme faaliyetlerinde bulunacak kuruluşların kuruluş şartlarını ve
çalışma esaslarını Türkiye Serbest Muhasebeci Mali Müşavirler ve Yeminli
Mali Müşavirler Odaları Birliği ile istişarede bulunarak belirlemek ve
bu şartları taşıyanları listeler halinde ilan etmek,

             e) Kamunun zamanında yeterli ve doğru olarak
aydınlatılmasını sağlamak amacıyla, genel özel nitelikte kararlar almak
ve her türlü mali tablo ve raporlar ile bunların bağımsız
denetimlerinin, sermaye piyasası araçlarının halka arzında yayımlanacak
izahname ve sirkülerin ve araçların değerini etkileyebilecek önemli
bilgilerin kapsamını, standartlarını ve ilan esaslarını tespit ve bu
konularda tebliğler yayımlamak,

             f) Bu Kanuna tabi ihraçcıların, 50 nci maddenin (a) bendi
hükümleri çerçevesinde bankaların, sermaye piyasası kurumlarının ve
borsalar ve teşkilatlanmış diğer piyasaların faaliyetlerinin bu Kanuna,
Kurul yönetmelik, tebliğ ve kararlarına ve sermaye piyasaları ile ilgili
diğer mevzuata uygunluğunu gerekli her türlü bilgi ve belgeyi isteyerek,
izlemek ve denetlemek,

             g) **(Değişik: 15/12/1999 - 4487/10 md.)** Sermaye
Piyasasını ilgilendiren her türlü iletişim araçları ile yapılan yayın,
duyuru ve reklamları izlemek ve bunlardan yanıltıcı olduğu tespit
edilenleri yasaklamak ve gereği yapılmak üzere ilgili kuruluşlara
bildirmek,

5299

 

             h) **(Değişik: 15/12/1999 - 4487/10 md.)** Bu Kanun
hükümleri gereğince elde ettiği veya kendisine tevdi edilen mali tablo
ve raporlar ile diğer belgeleri incelemek, gerekli gördüğü hususlar
hakkında ihraçcı ve kurum denetçilerden veya bağımsız denetçilerden
ayrıca rapor istemek, elde ettiği sonuçları değerlendirerek, Kanunda
belirtilen gerekli tedbirleri almak,

             i) **(Değişik: 15/2/1999 - 4487/10 md.)** Halka açık anonim
ortaklıkların genel kurullarında genel hükümler çerçevesinde vekaleten
oy kullanılmasına ilişkin esasları belirlemek ve bu ortaklıklarda
yönetim kontrolünün el değiştirmesine yol açacak oranda vekalet toplayan
ya da pay iktisap edenlerin, diğer payları satın alma yükümlülüğüne ve
azınlıktaki ortakların da kontrolü ele geçiren kişi veya gruba paylarını
satma hakkına ilişkin düzenlemeleri yapmak,

             j) **(Değişik: 24/6/1995 - KHK - 558/6 md; İptal: Ana.
Mah.'nin 13/11/1995 tarih ve E. 1995/45, K. 1995/58 sayılı Kararı ile;
Yeniden düzenleme: 15/12/1999 - 4487/10 md.)** Ekonomik ve finansal
göstergelere, sermaye piyasası araçlarına, mala, kıymetli madenlere ve
dövize dayalı vadeli işlem ve opsiyon sözleşmeleri dahil her türlü türev
araçların niteliklerini, alım ve satım esaslarını, bu araçların işlem
göreceği borsalar ve piyasalarda çalışacakların denetim, faaliyet ilke
ve esasları ile yükümlülüklerini, teminatlar, takas ve saklama sistemi
konularındaki esas ve usulleri düzenlemek,

             k) **(Değişik: 15/12/1999 - 4487/10 md.)** Sermaye piyasası
araçlarının geri alma veya satma taahhüdü ile alım ve satımını, ilgili
sözleşmeleri ve bu sözleşmelere ilişkin piyasa işlem kurullarını
düzenlemek ve bu işlemlerle ilgili faaliyet ilke ve esaslarını
belirlemek,

             l) **(Değişik: 15/12/1999 - 4487/10 md.)** Sermaye piyasası
araçlarının ödünç alma ve verme işlemleri ile açığa satış işlemlerine
ilişkin ilke ve esasları belirlemek ve Hazine Müsteşarlığı ile Türkiye
Cumhuriyet Merkez Bankasının görüşü alınmak suretiyle kredili sermaye
piyasası aracı işlemleri ile ilgili düzenlemeler yapmak,

             m) Dışarıda yerleşik kişilerin Türkiye'de sermaye piyasası
araçlarının ihraç ve halka arzı konusunda ilgili mevzuat çerçevesinde
gereken düzenlemeleri yapmak,

             n) **(Değişik: 24/6/1995 - KHK - 558/6 md; İptal: Ana.
Mah.'nin 13/11/1995 tarih ve E. 1995/45, K. 1995/58 sayılı Kararı ile;
Yeniden düzenleme: 15/12/1999 - 4487/10 md.)** Sermaye piyasası
araçlarının takası, saklanması ile sermaye piyasası kurumlarının ve
sermaye piyasası araçlarının derecelendirilmesini düzenlemek ve
denetlemek,

             o) Sermaye piyasasının gelişmesini teminen yeni sermaye
piyasası kurumlarına ilişkin kuruluş, faaliyet, tasfiye ve sona erme
esaslarını belirlemek ve bunları denetlemek,

             p) İlgili Bakanca istenecek incelemeleri yapmak;
çalışmaları hakkında ilgili Bakana rapor vermek; sermaye piyasası ile
ilgili mevzuat değişiklikleri hakkında önerilerde bulunmak.

             r) **(Değişik: 21/2/2007-5582/10 md.)** Gayrimenkullerin
değerlemesini yapabilecek değerleme kurumlarından sermaye piyasasında
değerleme faaliyetinde bulunacaklara ilişkin şartları belirlemek ve bu
şartlara uyan değerleme kurumlarını listeler halinde ilan etmek; bu
Kanunun 38/A maddesinin birinci fıkrasında tanımlanan konut
finansmanından kaynaklanan alacakların takibinde ve 38/A maddesinin
dördüncü fıkrası çerçevesinde yapılacak değerlemelerde, ilgili taşınmaz
için değerleme yapacak kişi ve kurumlara ilişkin şartları belirlemek ve
bu şartlara uyan kişi ve kurumları listeler halinde ilan etmek,

5300

 

             s) **(Ek: 24/6/1995 - KHK - 558/6 md; İptal: Ana. Mah.'nin
13/11/1995 tarih ve E. 1995/45, K. 1995/58 sayılı Kararı ile; Yeniden
düzenleme: 15/12/1999 - 4487/10 md.)** Sermaye piyasasında medya ve
elektronik ortam da dahil yatırım tavsiyelerinde bulunacak kişi ve
kuruluşların uyacakları ilke ve esasları belirlemek,

             t) **(Ek: 15/12/1999 - 4487/10 md.)** Sermaye piyasası
faaliyetlerinde bulunacaklar, bu maddenin (r) bendi kapsamında faaliyet
gösterecek kişi ve kuruluşlar ile sermaye piyasası kurumlarının yönetici
ve diğer çalışanlarının mesleki eğitimi, mesleki yeterliliği ve mesleki
ehliyetlerini gösterir sertifika verilmesine ilişkin esasları
belirlemek, bu amaçlarla merkez kurmak ve faaliyet esaslarını
belirlemek,

             u) **(Ek: 15/12/1999 -  4487/10 md.)** İnternet de dahil,
her türlü elektronik bilgi iletişim araç ve ortamı ve benzeri araçlar
üzerinden gerçekleştirilen ihraç ve halka arzlar ile sermaye piyasası
faaliyetleri ve işlemlerini; genel hükümler çerçevesinde bu Kanun
kapsamına giren işlemlerde elektronik imza kullanım esaslarını
düzenlemek ve denetlemek,

             v) **(Ek: 15/12/1999 - 4487/10 md.)** Kanuna tabi anonim
ortaklıkların genel kurullarında yönetim ve denetim kurulu üyelerinin
seçimlerine ilişkin kararlarda her bir üyelik için kullanılacak oy
hakkının,kısmen veya tamamen bir veya birkaç üyenin seçiminde birikimli
olarak kullanılabilmesi yöntemine ilişkin düzenlemeleri yapmak,

             y) **(Ek: 15/12/1999 - 4487/10 md.)** Yabancı ülkelerin
sermaye piyasalarında düzenleme ve denetime yetkili muadili kuruluşlar
ile sermaye piyasalarıyla ilgili her türlü işbirliği yapmak ve bilgi
alışverişinde bulunmak,

z\) **(Ek: 26/9/2011-KHK-654/2 md.)** Sermaye piyasasında kurumsal
yönetim ilkelerini tespit ve ilan etmek, yatırım ortamının
iyileştirilmesine katkıda bulunmak üzere, borsada işlem gören halka açık
anonim ortaklıklardan halka açıklık oranları, yatırımcı sayısı ve
niteliği, dâhil oldukları endeks ve belirli bir zaman dilimindeki işlem
yoğunluğunu dikkate alarak belirlemiş olduğu gruplarda yer alanların
kurumsal yönetim ilkelerine kısmen veya tamamen uymalarını zorunlu
tutmak, buna ilişkin usul ve esasları belirlemek, getirilen uyum
zorunluluğuna aykırı işlemlerin hukuka aykırılığının tespiti veya iptali
için her türlü teminattan muaf olarak ihtiyati tedbir istemek, dava
açmak, açılan davada uyum zorunluluğunun yerine getirilmesi sonucunu
doğuracak şekilde karar alınmasını istemek.

             **(Ek: 15/12/1999 - 4487/10 md.)** Kurul yetkilerini,
düzenleyici işlemler tesis ederek ve özel nitelikli kararlar alarak
kullanır. Düzenleyici işlem niteliğindeki yönetmelik ve tebliğler, Resmi
Gazete'de yayımlanarak yürürlüğe konulur. Özel nitelikli kararlardan
kamuoyunu ilgilendirenler, Kurulun haftalık bülteni ile ilgili kişi ve
kuruluşlara duyurulur.

             *Yönetim ve çalışma düzeni:*

*            * **Madde 23 – Değişik birinci fıkra: 15/12/1999 - 4487/11
md.)** Kurul  Başkan dahil en az beş üyenin hazır bulunması ile toplanır
ve salt çoğunlukla karar verir.

             Başkan ve üyeler Hukuk Usulü Muhakemeleri Kanununun 245 nci
maddesinin 3 üncü bendinde yazılı derecelerde karabeti bulunan
kimselerle ilgili konulardaki müzakerelere iştirak edemez ve oylamaya
katılamazlar.

             *Diğer kuruluşlarla işbirliği:*

*            * **Madde 24 – **Kurul, görevlerinin yerine getirilmesinde
bakanlıklardan, ilgili resmi ve özel kuruluşlar ile kişilerden görüş ve
bilgi isteyebilir. Bunlar söz konusu isteğe cevap vermek ve Kurulun
görevlilerine gereken kolaylığı göstermekle yükümlüdürler.

             Kurul, kanunen başka merciler tarafından takibi gereken
hususları ilgili mercilere intikal ettirir.

5300-1

 

            *Sır saklama ve kurulun para, evrak ve malları hakkında
işlenen suçlar:*

             **Madde 25 – **a) Kurul başkan ve üyeleri ile personeli ve
bu Kanuna göre görevlendirilen denetim elemanları çalışmaları ve
denetlemeleri sırasında ilgililere ve üçüncü kişilere ait öğrendikleri
sırları açıklayamazlar ve kendi yararlarına kullanamazlar. Bu yükümlülük
görevden ayrılmalarından sonra da devam eder.

    b) **(Değişik: 23/1/2008-5728/368 md.)** Kurulun para, evrak ve her
çeşit malları Devlet malı hükmündedir. Kurulun başkan ve üyeleri ile
diğer personeli görevleriyle bağlantılı olarak işledikleri suçlar ile
bunlara karşı işlenen suçlardan dolayı sorumluluk bağlamında Türk Ceza
Kanununun uygulamasında kamu görevlisi sayılırlar. **(Değişik üçüncü
cümle: 13/2/2011-6111/153 md.)** Bu konudaki soruşturma izni, Kurul
Başkanı ve üyeleri için ilgili Bakan, personeli için Başkan tarafından
verilir. **(Ek dördüncü cümle: 13/2/2011-6111/153 md.)** Kurul Başkan ve
üyeleri ile Kurul personelinin cezai ve hukuki sorumluluğuna ilişkin
olarak, 19/10/2005 tarihli ve 5411 sayılı Bankacılık Kanununun 104 üncü
maddesi hükümleri uygulanır.

             **(Mülga ikinci fıkra: 13/2/2011-6111/153 md.)**

             *Kurul personelinin statüsü:*

             **Madde 26 – **Kurul hizmetlerinin gerektirdiği asli ve
sürekli görevler Kurulca devamlı görev yapmak üzere atanan memurlar
eliyle yürütülür.

             Kurul, gerektiğinde sözleşmeli uzman personel
çalıştırabilir.

             275 sayılı Toplu İş Sözleşmesi, Grev ve Lokavt Kanununun 20
nci maddesindeki yasak, Kurul hizmetlerinde de uygulanır.

             *Emeklilik ve hizmet sürelerinin değerlendirilmesi:*

             **Madde 27 – **Kurul personeli ile emekliliğe tabi
görevlerden Kurul Başkanlığı ve üyeliklerine atananlar hakkında 5434
sayılı T.C. Emekli Sandığı Kanunu ile ek ve değişikliklerine dair
hükümler uygulanır.

             Başkan ve üyeliklere atananlardan kanunla kurulmuş diğer
sosyal güvenlik kurumlarına bağlı olanların, bu kurumlara bağlılıkları
devam eder.

             **(Ek: 15/12/1999 - 4487/12 md.)** 5434 sayılı T.C. Emekli
Sandığı Kanununun uygulanmasında, emeklilik yönünden,Kurul Başkanına
Bakanlık Müsteşarı, Kurul Üyelerine Bakanlık Müsteşar Yardımcısı, Kurul
Başkan Yardımcılarına Bakanlık Genel Müdürü, Kurul Birinci Dereceli
Daire Başkanlarına Bakanlık Genel Müdür Yardımcısı ve kazanılmış hak
aylıkları birinci derecede olmak kaydıyla Kurul Uzmanlarına Hazine
Uzmanı için tespit edilen ek gösterge ve makam tazminatı uygulanır. Bu
görevlerde geçirilen süreler makam tazminatı ödenmesini gerektiren
görevlerde geçmiş sayılır.

             **(Ek: 15/12/1999 - 4487/12 md.)** Kurul Başkan ve
üyeliklerine atananların Kurulda görev yaptıkları sürede eski görevleri
ile olan ilişkileri kesilir. Ancak 657 sayılı Devlet Memurları Kanununa
veya özel mevzuatla düzenlenmiş personel rejimine tabi olanlar,
Kuruldaki görevleri sona erdikten sonra, başvuruları halinde ilgili
Bakan tarafından mükteseplerine uygun bir kadroya atanırlar. Akademik
unvanların kazanılması için gerekli şartlar saklıdır.

             657 sayılı Devlet Memurları Kanununa tabi kimselerden Kurul
Başkanlığı ve üyeliklerine atananlar ile Kurulda görev alanlar yeniden
Devlet memuriyetine dönmek istedikleri takdirde; Kurulda geçirdikleri
süreler, öğrenim durumlarına göre yükselebilecekleri derece ve kademeler
saklı kalmak üzere, her yılı bir kademe ilerlemesine ve her üç yılı bir
derece yükselmesine esas olacak şekilde değerlendirilir.

             **(Son fıkra mülga: 15/12/1999 - 4487/12 md.)**

             *Ücret ve mali hükümler: *

             **Madde 28 – **a) **(Değişik: 15/12/1999-4487/13 Md.)**
Kurul Başkan ve üyelerinin aylık ücretleri, en yüksek Devlet memurunun
her türlü ödemeler dahil ücretlerini geçmemek üzere, ilgili Bakanın
önerisi üzerine Bakanlar Kurulunca belirlenir. Ayrıca, Kurul Başkan ve
üyelerine yılda dört ikramiye ödenir. Ancak, bir yılda ödenecek
ikramiyelerin yıllık toplamı, en yüksek Devlet memuruna bir yılda
ödenecek ikramiyelerin toplam miktarını geçemez. En yüksek Devlet
memuruna ödenenlerden Gelir Vergisine tabi olmayanlar bu Kanuna göre de
Gelir Vergisine tabi tutulmazlar. Her ne ad altında olursa olsun, bunun
dışında herhangi bir ödeme yapılmaz.

                Kurul personelinin ücret ve diğer malî hakları Kurul
üyeleri için tespit edilen miktarı geçmemek üzere belirlenir.

                Kurul memurları ve sözleşme ile çalıştırılacak
personelin kadroları ve ücretlerine ilişkin esaslar, Kurulun önerisi ve
ilgili Bakanın teklifi üzerine Bakanlar Kurulunca tespit olunur.

 

5300-2

 

            b) Kurulun bütün giderleri, emrinde kurulacak özel bir Özel
Hesaptan karşılanır.

            **(Değişik: 29/4/1992 - 3794/19 md.)** İhraçcılar bu Özel
Hesaba, Kurulca kayda alınan, satışı yapılacak sermaye piyasası
araçlarının ihraç değerinin binde üçü tutarında ücret yatırmak
zorundadırlar. Bu oran gerektiğinde Bakanlar Kurulunca azaltılabilir.

            **(Ek: 21/2/2007-5582/11 md.)** İpotek teminatlı menkul
kıymetler teminat havuzunun, varlık teminatlı menkul kıymetler teminat
havuzunun, konut finansmanı fonunun, varlık finansmanı fonunun ve
yatırım fonunun üçer aylık dönemlerin son işgününde, net varlık
değerlerinin yüzbinde beşini aşmamak üzere hesaplanacak kayda alma
ücreti, izleyen on işgünü içerisinde Özel Hesaba yatırılır. Bu
paragrafta belirtilen oranı aşmamak kaydıyla kayda alma ücretinin oranı
Bakanlar Kurulunca belirlenir.

            Özel Hesap gelirleri Kurulun giderlerini karşılamaya
yetmediği takdirde, açık, Maliye Bakanlığı Bütçesinden verilecek
yardımlarla karşılanır.

**            (Ek dördüncü paragraf: 13/2/2011-6111/154 md.)** Kurul
tarafından izlenen ve denetlenen borsalar, piyasalar ve diğer
teşkilatlanmış piyasaların, takas ve saklama kurumlarının ve Merkezi
Kayıt Kuruluşunun faaliyetlerinden elde ettikleri faiz gelirleri hariç
tüm gelirlerinin azami % 10’u Kurul bütçesine Kurul tarafından gelir
olarak kaydedilebilir. Ancak, bu maddeye göre yapılacak ödemelerin
zamanı ve tutarları, gelirin elde edildiği yılı izleyen takvim yılında
Kurulun nakit durumu dikkate alınarak Kurul tarafından en az otuz gün
öncesinden ilgili kurumlara bildirilir. Bir takvim yılı içinde talep
edilmeyen tutarlar izleyen yıllarda ödenecek tutara eklenir ve Kurul
tarafından aynı usul ile talep edilebilir. Bu gelirlerin hangi kurumdan
ne oranda tahsil edileceği her takvim yılı için Kurul tarafından
belirlenir.

            Bu halde Kurul her mali yılın bitiminden en az dört ay önce,
gelecek yıl için yapacağı giderleri ve bütçeden verilmesi gereken yardım
tutarını Maliye Bakanlığına bildirir.

            c) Kurul 14/7/1965 tarih ve 657 sayılı, 26/5/1927 tarih ve
1050 sayılı, 2/6/1934 tarih ve 2490 sayılı, 22/5/1964 tarih ve 468
sayılı, 21/2/1967 tarih ve 832 sayılı kanunlarla bunların ek ve
değişikliklerine tabi değildir. ^(1)^

            *Düzenlemeler:*

*           * **Madde 29 – **Kurulun yetkilerinin kullanılışı, yönetim
ve çalışma esasları, Özel Hesap gelirlerinin tahsili, giderlerin
yapılması ve bu işlemlerin denetlenmesinde uygulanacak usul ve esaslar,
aylık ücretlerde yapılacak değişikliklerin esasları, personelinin atanma
ve görevden alınma şekilleri, disiplin esasları, görevle bağdaşmayan
haller ve diğer hak ve yükümlülükleri ile sair hususlar Bakanlar
Kurulunca hazırlanacak yönetmelikle düzenlenir. ^(1)^

BÖLÜM V

Sermaye Piyasası Faaliyetleri ve Sermaye Piyasası Kurumları ^(2)(3)^

            *Sermaye Piyasası Faaliyetleri*

*           * **Madde 30 – (Değişik: 29/4/1992 - 3794/20 md.)**

**           ** a) Kurul kaydına alınacak sermaye piyasası araçlarının
ihraç veya halka arz yoluyla satışına aracılık,

            b) Daha önce ihraç edilmiş olan sermaye piyasası araçlarının
aracılık amacıyla alım satımı,

            c) **(Değişik: 24/6/1995 - KHK - 558/7 md.; İptal: Ana.
Mah.'nin 13/11/1995 tarih ve E. 1995/45, K. 1995/58 sayılı Kararı ile;
Yeniden düzenleme: 15/12/1999 - 4487/14 md.)** Ekonomik ve finansal
göstergelere, sermaye piyasası araçlarına, mala, kıymetli madenlere ve
dövize dayalı vadeli işlem ve opsiyon sözleşmeleri dahil her türlü türev
araçların alım satımının yapılmasına aracılık,

            d) **(Değişik: 15/12/1999 - 4487/14 md.)** Sermaye piyasası
araçlarının geri alım veya satım taahhüdü ile alım satımı,

            e) Yatırım danışmanlığı,

            f) **(Değişik: 15/12/1999 - 4487/14 md.)** Portföy
işletmeciliği ve yöneticiliği,

              g) **(Ek: 13/2/2011-6111/155 md.)** Döviz, mal, kıymetli
maden veya Kurulca belirlenecek diğer varlıkların kaldıraçlı alım
satımı, alım satımına aracılık ve bu işlemlere yönelik hizmetlerin
yerine getirilmesi,

            h) **(Ek: 15/12/1999 - 4487/14 md.)** Diğer sermaye piyasası
kurumlarının faaliyetleridir.

            **(Değişik fıkra: 24/6/1995 - KHK - 558/7 md.; İptal: Ana.
Mah.'nin 13/11/1995 tarih ve E. 1995/45, K.1995/58 sayılı Kararı ile.;
Yeniden düzenleme: 15/12/1999 - 4487/14 md.)** Aracılık, sermaye
piyasası araçlarının 31 inci madde çerçevesinde yetkili kuruluşlar
tarafından kendi nam ve hesabına, başkası nam ve hesabına, kendi namına
başkası hesabına alım satımıdır.

——————————

*(1)           Bu maddelerde yer alan “Fon” ibareleri, 21/2/2001 tarih
ve 4629 sayılı Kanunun 6 ncı maddesiyle “Özel Hesap” olarak
değiştirilmiş ve metne işlenmiştir.*

(2)          V inci Bölüm Başlığı; “Sermaye  Piyasasında Yardımcı
Kuruluşlar" iken,  29/4/1992  tarih ve  3794

             sayılı Kanunun 20 nci maddesi ile değiştirilmiş olup, metne
işlenmiştir.

(3)        13/2/2011 tarihli ve 6111 sayılı Kanunun 155’inci maddesiyle
(g) bendi eklenmiş ve mevcut (g) bendi 

             (h) bendi olarak teselsül ettirilmiştir.

5301

 

             [[]{#OLE_LINK1 .anchor}]{#OLE_LINK2 .anchor}**A) Aracı
kurumlar**

             *Faaliyet İzni*

*            * **Madde 31 – (Değişik: 29/4/1992 - 3794/21 md.)**

**            ** Sermaye piyasası faaliyetlerinde bulunacak kurumların,
Kuruldan izin almaları zorunludur. Faaliyet ve aracılık türleri
itibariyle başvuru ve izin esasları Kurulca düzenlenir. Sermaye piyasası
kurumlarına bir veya birden fazla faaliyet ve aracılık türü için Kurulca
izin verilebilir. 30 uncu maddenin birinci fıkrasının (a) ve (b)
bentlerinde sayılan sermaye piyasası faaliyetleri münhasıran aracı
kuruluşlarca yürütülür.

             İzin verilen kuruluşlara, icra edecekleri sermaye piyasası
faaliyetlerini gösteren Yetki Belgesi verilir. Yapılabilecek sermaye
piyasası faaliyetleri ve aracılık türleri itibariyle yüklenilebilecek
sorumluluğun azami sınırına ilişkin esaslar Kurulca düzenlenir.

             Yetki Belgesi olmayanlar veya belgeleri iptal olunanlar,
sermaye piyasası faaliyetlerinde bulunamayacakları gibi ticaret
unvanlarında veya ilan ve reklamlarında bu faaliyetlerde bulundukları
intibaını yaratacak hiçbir kelime veya ibare kullanamazlar.

             Sermaye piyasası kurumlarında, sermaye piyasası
faaliyetlerini yürütmekle görevlendirilecek personelde aranacak asgari
şartlar Kurulca belirlenir.

             *Sermaye Piyasası Kurumları*

*            * **Madde 32 – (Değişik: 29/4/1992 - 3794/22 md.)**

             Bu Kanuna göre faaliyette bulunabilecek "Sermaye Piyasası
Kurumları" aşağıda gösterilmiştir:

             a) Aracı Kurumlar,

             b) Yatırım Ortaklıkları,

             c) Yatırım Fonları,

             d) Sermaye Piyasasında faaliyet göstermesine izin verilen
diğer kurumlar.

             **B) Menkul Kıymetler Yatırım Ortaklıkları**

             *Aracı Kurumların Kuruluş Şartları ^(1)^*

*            * **Madde 33 – (Değişik: 29/4/1992 - 3794/23 md.)**

**            ** Aracı kurumların kuruluşlarına Kurulca izin
verilebilmesi için,

             a) Anonim ortaklık şeklinde kurulmaları,

             b) Hisse senetlerinin tamamının nama yazılı olması,

             c) Hisse senetlerinin nakit karşılığı çıkarılması,

             d) Sermayelerinin Kurulca belirlenen miktardan az olmaması,

             e) Esas sözleşmelerinin bu Kanun hükümlerine uygun olması,

             f) **(Değişik: 23/1/2008-5728/369 md.)** Kurucularının
müflis olmaması ve Türk Ceza Kanununun 53 üncü maddesinde belirtilen
süreler geçmiş olsa bile; kasten işlenen bir suçtan dolayı beş yıl veya
daha fazla süreyle hapis cezasına ya da Devletin güvenliğine karşı
suçlar, Anayasal düzene ve bu düzenin işleyişine karşı suçlar, (…)^(1)^
zimmet, irtikâp, rüşvet, hırsızlık, dolandırıcılık, sahtecilik, güveni
kötüye kullanma, hileli iflas, ihaleye fesat karıştırma, edimin ifasına
fesat karıştırma, bilişim sistemini engelleme, bozma, verileri yok etme
veya değiştirme, banka veya kredi kartlarının kötüye kullanılması,
suçtan kaynaklanan malvarlığı değerlerini aklama, kaçakçılık, vergi
kaçakçılığı veya haksız mal edinme suçlarından mahkûm olmaması,

             Gerekir.

             *Aracı kuruluşların faaliyet şartları ^(2)^*

*            * **Madde 34 – (Değişik: 15/12/1999 - 4487/ 15 md.)**

             Aracı kuruluşların aracılık faaliyetlerine ilişkin esaslar
Kurul tarafından düzenlenir. Kurul, her bir aracılık faaliyetinin ayrı
kuruluşlar tarafından yapılmasına ilişkin düzenlemeler yapmaya
yetkilidir. Aracı Kuruluşlar, Kurulca belirlenecek esaslar dahilinde,
izin almak şartıyla, diğer sermaye piyasası faaliyetlerinde de
bulunabilirler.

             Borsada işlem yapacak aracı kuruluşların, ilgili borsadan
borsa üyelik belgesi almaları zorunludur.

——————————

\(1) Bu maddenin (f) bendinde  yer alan  “… milli savunmaya karşı suçlar,
Devlet sırlarına karşı suçlar ve casusluk, … ” bölümü, Anayasa
Mahkemesi’nin 25/2/2010 tarihli ve E.: 2008/17, K.: 2010/44 sayılı
Kararı ile iptal edilmiştir.

\(2) Bu madde başlığı "Aracı kurum ve bankaların faaliyet şartları" iken,
15/12/1999 tarih ve 4487 sayılı Kanunun 15 inci maddesiyle metne
işlendiği şekilde değiştirilmiştir.

 

5302

 

            Aracı kurumların faaliyet ve merkez dışı örgütleri ile
ilgili ilkeler Kurulca belirlenir. Aracı kurumların merkez dışı
örgütlerine Kurulca izin verilir.

             Aracı kurumların, işlemlerinin sermaye piyasası ilkelerine
ve mevzuatına uygunluğunu denetlemek üzere yeteri kadar müfettiş
çalıştırmaları zorunludur.

             Aracı kuruluşların, sermaye piyasası faaliyetleri nedeniyle
yatıracakları teminatların türü, miktarı, kullanım alanı ve şekli
Kurulca belirlenir. Teminatlar rehnedilemez, haczedilemez, kullanılma
amaçları dışında tasarruf edilemez, üçüncü kişilere devredilemez.

             Sermaye piyasası kurumlarının pay devirlerinde Kuruldan
izin alınması zorunludur. Bu fıkraya göre izin alınmadan yapılan
devirler pay defterine kaydolunmaz. Bu hükme aykırı olarak pay defterine
yapılan kayıtlar hükümsüzdür. Bu fıkranın uygulanmasına ilişkin esaslar
Kurulca belirlenir.

             Sermaye piyasası faaliyetlerinde bulunacak yabancı
kuruluşlara ilişkin esaslar Kurulca belirlenir.

              **C) Menkul Kıymetler Yatırım Fonu**

             *Yatırım Ortaklıklarının Faaliyetlerinin Kapsamı*

*            * **Madde 35 – (Değişik: 29/4/1992 - 3794/25 md.)**

**            ** Yatırım ortaklıkları sermaye piyasası araçları,
gayrimenkul, altın ve diğer kıymetli madenler portföylerini işletmek
amacıyla kurulan anonim ortaklıklardır. Bu portföyler müstakilen bu
unsurlardan oluşabileceği gibi, karma da olabilir.

             Bu ortaklıkların kuruluş izni alabilmeleri için 30 uncu
maddenin birinci fıkrasının (f) bendinde belirtilen portföy
işletmeciliği faaliyetinde bulunmak üzere Kurula başvurmaları şarttır.
Yatırım ortaklıklarının portföy işletmek dışında yapabilecekleri
faaliyetler Kurulca düzenlenir.

             *Yatırım Ortaklıklarının Kuruluş ve Faaliyet Şartları
^(1)^*

*            * **Madde 36 – (Değişik: 29/4/1992 - 3794/26 md.)**

**            ** Yatırım ortaklıklarına kuruluş ve faaliyet izni
verilebilmesi için;

             a) Kayıtlı sermayeli olarak anonim ortaklık şeklinde
kurulmaları,

             b) Başlangıç sermayelerinin Kurulca belirlenen miktardan az
olmaması,

             c) Hisse senetlerinin nakit karşılığı çıkarılması,

             d) Ticaret unvanlarında Yatırım Ortaklığı ibaresinin
bulunması,

             e) Esas sözleşmelerinin bu Kanun hükümlerine uygun olması,

             f) **(Değişik: 23/1/2008-5728/370 md.)** Kurucularının
müflis olmaması ve Türk Ceza Kanununun 53 üncü maddesinde belirtilen
süreler geçmiş olsa bile; kasten işlenen bir suçtan dolayı beş yıl veya
daha fazla süreyle hapis cezasına ya da Devletin güvenliğine karşı
suçlar, Anayasal düzene ve bu düzenin işleyişine karşı suçlar, (…)^(1)^
zimmet, irtikâp, rüşvet, hırsızlık, dolandırıcılık, sahtecilik, güveni
kötüye kullanma, hileli iflas, ihaleye fesat karıştırma, edimin ifasına
fesat karıştırma, bilişim sistemini engelleme, bozma, verileri yok etme
veya değiştirme, banka veya kredi kartlarının kötüye kullanılması,
suçtan kaynaklanan malvarlığı değerlerini aklama, kaçakçılık, vergi
kaçakçılığı veya haksız mal edinme suçlarından mahkûm olmaması,

             Gerekir.

             Yatırım ortaklıklarının, protföylerinde bulunduracakları
kıymetler itibariyle türleri, değerleme esasları, portföy sınırlamaları,
yönetim ilkeleri, kar dağıtım esasları, saklama usul ve esasları, tabi
olacakları yükümlülükler ve tasfiye ile sona ermelerine ilişkin esaslar
Kurul tarafından belirlenir.

             **(Ek: 15/12/1999 - 4487/16 md.)** Gayrimenkul yatırım
ortaklıklarının kuruluşlarında ve sermaye artırımlarında, Türk Ticaret
Kanunu hükümleri çerçevesinde ayni sermaye konulabilir. Ayni sermaye
karşılığı çıkarılacak senetlerin halka arz esasları Kurulca düzenlenir
ve bunların devrinde Türk Ticaret Kanununun 404 üncü maddesi hükmü
uygulanmaz.

             *Yatırım fonları*

             **Madde 37 – (Değişik: 29/4/1992 - 3794/27 md.)**  Bu Kanun
hükümleri uyarınca halktan katılma belgeleri karşılığında toplanan
paralarla, belge sahipleri hesabına, riskin dağıtılması ilkesi ve
inançlı mülkiyet esaslarına göre sermaye piyasası araçları, gayrimenkul,
altın ve diğer kıymetli madenler portföyü işletmek amacıyla kurulan
malvarlığına Yatırım Fonu adı verilir.

–––––––––––

\(1) Bu maddenin birinci fıkarsının (f) bendinde  yer alan  “… milli
savunmaya karşı suçlar, devlet sırlarına karşı suçlar ve casusluk, … ”
bölümü, Anayasa Mahkemesi’nin 25/2/2010 tarihli ve E.: 2008/17, K.:
2010/44 sayılı Kararı ile iptal edilmiştir.

 

5303

 

             Fonun tüzel kişiliği yoktur; ancak malvarlığı kurucunun
malvarlığından ayrıdır. Kurucu, fonu, yatırım fonu katılma belgesi
sahiplerinin haklarını koruyacak şekilde temsil eder, yönetir veya
yönetimini denetler. Fon varlığının korunması ve saklanmasından kurucu
sorumludur. Kurucu ile katılma belgesi sahipleri arasındaki ilişkilere
bu Kanunda ve ilgili mevzuatta hüküm bulunmayan hallerde Borçlar
Kanununun Vekalet Akdi hükümleri uygulanır.

             Yatırım fonu ve yatırım ortaklığı portföylerinde bulunan
taşınmazlarla, taşınmaza dayalı senetlerin tescil, şerh ve diğer tapu
işlemlerinin yerine getirilmesine ilişkin esaslar, Tapu ve Kadastro
Genel Müdürlüğü'nün bağlı olduğu bakanlık tarafından çıkarılacak
yönetmelikte belirlenir.

             *Yatırım fonları kuruluş ve faaliyet şartları*

*            * **Madde 38 – (Değişik: 29/4/1992 - 3794/28 md.)** 
Yatırım Fonu kurmak için, kurucunun Yatırım Fonu içtüzüğünü
hazırlayarak, bunun noterden tasdikli bir örneği ve Kurulca belirlenecek
diğer belgelerle birlikte, Kurula izin için başvurması zorunludur. Banka
ve sigorta şirketlerinin yatırım fonu kurmak üzere Kurula başvurmaları
halinde Hazine ve Dış Ticaret Müsteşarlığı'nın görüşü alınır.

             Fon yönetimi ve saklama hizmetlerinin farklı kurumlarca
yürütülmesine Kurul tarafından karar verilebilir.

             Bankalar, sigorta şirketleri, aracı kurumlar, kanunlarında
engel bulunmayan emekli ve yardım sandıkları ile 506 sayılı Kanunun
geçici 20 nci maddesi uyarınca kurulmuş olan sandıklardan, Kurulun
tebliğle belirleyeceği esaslara uyanlar Yatırım Fonu kurabilirler.

             Kurul;

             a) Fonun kuruluşu, fonun asgari tutarı, fon türleri
itibariyle portföylerde bulundurulabilecek kıymetleri ve portföy
sınırlamaları, değerleme esasları, fon karının tespiti ve dağıtımı ile
fonun faaliyet ve yönetim ilkelerini, birleşmesini, sona ermesini ve
tasfiyesini,

             b) Fon iç tüzüğünün, yönetim ve saklama sözleşmelerinin
düzenlenmesini, kapsamını, değiştirilmesini, tescil ve ilanını, katılma
belgelerinin değerine, ihraç ve geri satın alma fiyatlarının
hesaplanmasına ve ilanına, alım satım ilkelerine ilişkin esasları,

             Belirler.

             Fon mal varlığı rehnedilemez, teminat gösterilemez ve
üçüncü şahıslar tarafından haczedilemez.

             Fon kurucusu veya yöneticisinin iflası veya tasviyesi
halinde Kurul gerekli tedbirleri almaya yetkilidir.

             *Konut finansmanı*

             **Madde 38/A – (Ek: 21/2/2007-5582/12 md.)**

**            ** Konut finansmanı, konut edinmeleri amacıyla
tüketicilere kredi kullandırılması, konutların finansal kiralama yoluyla
tüketicilere kiralanması, sahip oldukları konutların teminatı altında
tüketicilere kredi kullandırılmasıdır. Bu kapsamdaki kredilerin yeniden
finansmanı amacıyla kullandırılan krediler de konut finansmanı
kapsamındadır.

             Konut finansmanı kuruluşları konut finansmanı amacıyla
doğrudan tüketiciye kredi kullandıran ya da finansal kiralama yapan
bankalar ile Bankacılık Düzenleme ve Denetleme Kurumu tarafından konut
finansmanı faaliyetinde bulunması uygun görülen finansal kiralama
şirketleri ve finansman şirketleridir.

5304

 

             Hazine Müsteşarlığı konut finansmanına ilişkin sigorta
sözleşmeleri ile ilgili usûl ve esasları Türkiye Sigorta ve Reasürans
Şirketleri Birliği'nin, Sanayi ve Ticaret Bakanlığı ise konut finansmanı
kapsamındaki kredilerin yeniden finansmanına ilişkin usûl ve esasları
Türkiye Bankalar Birliğinin görüşlerini alarak belirlemeye yetkilidir.

             Kurul, ihraç edilecek ipotekli sermaye piyasası araçlarının
dayanağı veya teminatı olan kredi ve finansal kiralama alacakları için,
kredi açılması veya finansal kiralama sözleşmesi yapılması, bu
alacakların konut finansman fonu portföyüne alınması ya da ipotek
teminatlı menkul kıymetlere dayanak oluşturan teminat havuzuna dahil
edilmesi veya fon portföyüne alınan ya da teminat havuzuna dahil edilen
alacakların yeniden değerlenmesi aşamalarında, konut değerlemesinin
gayrimenkul değerleme faaliyeti konusunda yetki verilmiş kişi veya
kurumlar tarafından yapılmış olmasını zorunlu tutmaya yetkilidir.

             *Konut finansmanı fonu*

**             Madde 38/B - (Ek: 21/2/2007-5582/12 md.)**

**            ** Konut finansmanı fonu, ihraç edilen ipoteğe dayalı
menkul kıymetler karşılığında toplanan paralarla, ipoteğe dayalı menkul
kıymet sahipleri hesabına inançlı mülkiyet esaslarına göre oluşturulan
malvarlığıdır.

             Fon kurucuları, fon portföyünde yer alan kredilerin ve
bunlarla bağlantılı işlemlerin ödemelerine aracılık edenler, fon kurma
limiti, portföyün riskten korunması veya kredi değerliliğinin
artırılması amacıyla yapılan sözleşmeler dahil fon portföyüne
alınabilecek varlık türleri, portföy sınırlamaları ile ipoteğe dayalı
menkul kıymetlerin ihraç ve Kurul kaydına alınmasına ilişkin usûl ve
esaslar Kurulca belirlenir. Kurucular, ihraç edilen ipoteğe dayalı
menkul kıymetlere yönelik garanti verebilirler.

             Fonun tüzel kişiliği yoktur, ancak malvarlığı kurucunun mal
varlığından ayrıdır. Fon malvarlığı, ihraç edilen ipoteğe dayalı menkul
kıymetler itfa edilinceye kadar, başka bir amaçla tasarruf edilemez,
rehnedilemez, teminat gösterilemez, kamu alacaklarının tahsili amacı da
dahil olmak üzere haczedilemez, ihtiyatî tedbir kararı verilemez ve
iflâs masasına dahil edilemez.

             Fon kurulu, ihraç edilen ipoteğe dayalı menkul kıymetlerin
sahiplerinin haklarını koruyacak şekilde fonu temsil eder ve yönetir.
Fon portföyüne alınan varlıkların kayıtlarının doğruluğundan ve bu
varlıkların korunması ve saklanmasından fon kurulu sorumludur. Fon
kuruluna ilişkin şartlar ile fon varlıklarının yönetimine ilişkin usûl
ve esaslar Kurulca belirlenir.

             Kurucu, fon kurulu ve ihraç edilen ipoteğe dayalı menkul
kıymetlerin sahipleri arasındaki ilişkilere bu Kanunda ve ilgili
mevzuatta hüküm bulunmayan hallerde Borçlar Kanununun vekâlet akdi
hükümleri uygulanır.

             Kurul, fon portföyündeki varlıklara ilişkin kayıtların ayrı
bir kayıt kuruluşu nezdinde de tutulmasını zorunlu tutabilir.

             İpotekle teminat altına alınmış bir kredi veya konusu
gayrimenkul olan bir finansal kiralama sözleşmesinden kaynaklanan
alacakların fon portföyüne alınması halinde, kredi veya alacağın fona
devredildiği hususu ilgili gayrimenkulün tapu sicilinde beyanlar
hanesine kaydedilir. Kurul, ipotekle teminat altına alınmış bir kredi
veya konusu gayrimenkul olan bir finansal kiralama sözleşmesinden
kaynaklanan alacakların fon portföyüne alınması halinde, ipoteğin veya
mülkiyetin; fon hesabına, kurucu adına tapuya tescil ettirilmesini
zorunlu tutabilir.

             Fon içtüzüğü, ipoteğe dayalı menkul kıymetlerin sahipleri,
kurucu ve fon kurulu arasında, fon portföyünün inançlı mülkiyet
esaslarına göre saklanmasını ve vekâlet akdi hükümlerine göre yönetimini
konu alan iltihakî bir sözleşmedir.

5304-1

 

             Fon içtüzüğü ve Kurulca belirlenecek diğer belgelerle
birlikte, fon kuruluşuna izin verilmesi ve ihraç edilecek ipoteğe dayalı
menkul kıymetlerin kayda alınması talebiyle Kurula başvurulması
zorunludur.

             Fon portföyü farklı sınıflara ayrılarak bu sınıflar üzerine
farklı haklar içeren ipoteğe dayalı menkul kıymetler ihraç edilebilir.
Farklı ipoteğe dayalı menkul kıymet ihraçları ile ihraç edilen ipoteğe
dayalı menkul kıymetlerin sahiplerine verdiği haklara ilişkin esasların
fon içtüzüğünde belirlenmesi şarttır.

             Kurul, portföydeki varlıkların değerleme esaslarına, fonun
faaliyet ve yönetim ilkelerine, birleşmesine, sona ermesine ve
tasfiyesine, fon içtüzüğü, fon yönetim sözleşmesi ve saklama
sözleşmesinin kapsamına, değiştirilmesine, tescil ve ilanına ilişkin
usûl ve esasları belirlemeye yetkilidir.

             Kurucu veya fonun geri ödeme güçlüğüne düşmesi halinde
Kurul, fonun yönetim ve temsilinin Yatırımcıları Koruma Fonu veya
atanacak diğer bir fon kurulu tarafından yürütülmesine veya fonun başka
bir kurucuya devredilmesine karar verebilir. Bu durumda, kurucunun
garanti vermiş olması halinde, ihraç edilen sermaye piyasası araçlarının
geri ödemelerinin fon malvarlığından karşılanamayan kısmının tam ve
zamanında yapılmasına ilişkin yükümlülüğü devam eder. Kurul, atanacak
fon kuruluna veya Yatırımcıları Koruma Fonuna bu fıkra kapsamındaki
hizmetleri karşılığında fon malvarlığından ödeme yapılması hususunda
karar vermeye ve yapılacak ödemenin hesaplanmasına ilişkin usûl ve
esasları belirlemeye yetkilidir.

             Fon kurucusunun iflâsı veya tasfiyesi veya fon kurulu
üyelerinin iflâsı halinde Kurul, gerekli tedbirleri almaya yetkilidir.

             *Varlık finansmanı fonu*

**             Madde 38/C - (Ek: 21/2/2007-5582/12 md.)**

**            ** Varlık finansmanı fonu, ihraç edilen varlığa dayalı
menkul kıymetler karşılığında toplanan paralarla, varlığa dayalı menkul
kıymet sahipleri hesabına inançlı mülkiyet esaslarına göre oluşturulan
malvarlığıdır. Varlık finansmanı fonu portföylerine alınabilecek
varlıklar Kurulca belirlenir.

             Bu Kanunun 38/B maddesinin birinci fıkra hükmü dışındaki
diğer fıkra hükümleri, varlık finansmanı fonları için de uygulanır.

             *Diğer sermaye piyasası kurumları*

             **Madde 39 – (Değişik: 21/2/2007-5582/13 md.) **

**            ** Diğer sermaye piyasası kurumları; kuruluş ve faaliyet
esasları Kurulca belirlenen, sermaye piyasası araçlarının takas ve
saklanması, derecelendirilmesi, ihraççıların ve sermaye piyasası
kurumlarının denetlenmesi ile uğraşan kuruluşlar, yatırım danışmanlığı,
portföy yönetimi gibi sermaye piyasası faaliyetlerini yerine getiren
şirketler, varlık yönetim şirketleri, ipotek finansmanı kuruluşları,
konut finansmanı fonları, varlık finansmanı fonları, risk sermayesi
yatırım fonları, risk sermayesi yatırım ortaklıkları, vadeli işlemler
aracılık şirketleri, sermaye piyasasında faaliyette bulunacak
gayrimenkul değerleme kurumları ve portföy saklama şirketleridir.

5304-2

 

             *İpotek finansmanı kuruluşları*

**             Madde 39/A – (Ek: 21/2/2007-5582/14 md.)**

**            ** İpotek finansmanı kuruluşları, münhasıran konut
finansmanından kaynaklanan alacakların devralınması, devredilmesi,
devralınan alacaklardan oluşan varlıkların yönetimi ve alacakların
teminat olarak alınması suretiyle kaynak temini amacıyla kurulan,
sermaye piyasası kurumu niteliğini haiz anonim ortaklıklardır. İpotek
finansmanı kuruluşları faaliyetlerinin gerektirdiği risk yönetimi amaçlı
işlemleri yürütebilirler.

             İpotek finansmanı kuruluşlarının nakden ve her türlü
muvazaadan âri olarak ödenmiş sermayeleri 5411 sayılı Bankacılık
Kanununda kalkınma ve yatırım bankaları için öngörülen tutardan az
olamaz. Kurucularının ve sermayelerinin veya oy haklarının doğrudan veya
dolaylı olarak yüzde on veya daha fazlasını teşkil eden paylar ile bu
oranın altında olsa dahi yönetim kurullarına üye belirleme imtiyazı
veren payların sahiplerinin 5411 sayılı Bankacılık Kanununda banka
kurucu ortakları için aranan şartları taşımaları zorunludur.

             Konut finansmanından kaynaklanan alacakların ve diğer
varlıkların teminat gösterilmesi suretiyle ipotek finansmanı
kuruluşlarından kaynak temin edilmesi halinde, teminat gösterilen
varlıklar, başka bir amaçla tasarruf edilemez, rehnedilemez, teminat
gösterilemez, kamu alacaklarının tahsili amacı da dahil olmak üzere
üçüncü şahıslar tarafından haczedilemez, ihtiyatî tedbir kararı
verilemez ve iflâs masasına dahil edilemez. Kurul, Bankacılık Düzenleme
ve Denetleme Kurulunun uygun görüşünü almak suretiyle, teminat
gösterilen varlıklara ilişkin kayıtların ayrı bir kayıt kuruluşu
nezdinde de tutulmasını zorunlu tutabilir.

             İpotek finansmanı kuruluşlarının kuruluşuna, faaliyet ilke
ve esaslarına, faaliyetler itibarıyla izin esaslarına, tâbi olacakları
yükümlülüklere ilişkin hususlar, Bankacılık Düzenleme ve Denetleme
Kurulunun uygun görüşünü almak suretiyle, Kurul tarafından belirlenir.
İpotek finansmanı kuruluşlarının kuruluş ve faaliyet izni almak üzere
Kurula başvurması şarttır. Bankacılık Düzenleme ve Denetleme Kurumunun
gözetim ve denetimine tâbi olan bir kuruluşun iştirak etmesi öngörülen
ipotek finansmanı kuruluşları için kuruluş izni alınmak üzere Kurula
başvurulması halinde, kuruluş izni verilebilmesi için Bankacılık
Düzenleme ve Denetleme Kurulunun uygun görüşünün alınması zorunludur.

             *Borsalar ve teşkilatlanmış diğer piyasalar*

             **Madde 40 – (Değişik: 15/12/1999 - 4487/18 md.)**

             Sermaye piyasası araçlarının işlem göreceği borsalar, özel
kanunlarında yazılı esaslar çerçevesinde teşkilatlanarak, menkul
kıymetlerin ve diğer sermaye piyasası araçlarının güven ve istikrar
içinde, serbest rekabet şartları altında kolayca alınıp satılabilmesini
sağlamak ve oluşan fiyatları tespit ve ilan etmekle yetkili olarak
kurulan kamu tüzel kişiliğini haiz kurumlardır.

             Münhasıran, ekonomik ve finansal göstergelere, sermaye
piyasası araçlarına, mala, kıymetli madenlere ve dövize dayalı vadeli
işlem ve opsiyon sözleşmeleri ile hertürlü türev araçlardan oluşan
sermaye piyasası araçlarının işlem göreceği tüzel kişiliği haiz
borsalar, Kurulun teklifi ve ilgili Bakanın önerisi üzerine Bakanlar
Kurulunun onayı ile kurulur. Bu borsaların kuruluş, teşkilat, faaliyet,
denetim, üyelik ilke ve esasları ilgili bakanlıkça çıkarılacak bir
yönetmelikle belirlenir. Bu borsalar anonim şirket niteliğinde
kurulursa, yıllık karlarının % 20'sinden fazlasını dağıtamazlar. Bu
fıkra kapsamındaki sermaye piyasası araçları damga vergisinden muaftır.

5304-3

 

            Borsaların malı, Devlet malı hükmündedir. Borsaların başkan
ve yönetim kurulu üyeleri ile personeli hakkında, Kanunun 25 inci
maddesi hükmü uygulanır.

             Kurul, küçük ve orta büyüklükteki işletmelerin sermaye
piyasalarından fon sağlamalarına imkan sağlayacak piyasalar ile sermaye
piyasası araçlarının alım ve satımının yapıldığı diğer teşkilatlanmış
piyasaların kuruluşuna ve bunların güven, açıklık ve kararlılık içinde
faaliyet göstermesinin sağlanmasına ilişkin düzenlemeler yapmaya
yetkilidir.

             Kurul, bu madde kapsamındaki borsaların, piyasaların ve
diğer teşkilatlanmış piyasaların izleme ve denetim merciidir.

             [[]{#OLE_LINK8 .anchor}]{#OLE_LINK7 .anchor}Bu Kanuna göre
kurulan borsalar özel bütçe ile idare olunur. Bütçe yılı takvim yılıdır.
Bütçeleri ve personel kadroları yönetim kurullarının teklifi üzerine
genel kurullarınca kesinleştirilir. **(Mülga dördüncü, beşinci, altıncı
ve yedinci cümleler: 13/2/2011-6111/156 md.)**

             *Kambiyo ve kıymetli madenler borsaları*

*            * **Madde 40/A – (Ek: 29/4/1992 - 3794/31 md.)**

             Kambiyo ve kıymetli madenlerle ilgili borsaları kurmaya
bunların çalışma esaslarını tespite, bu borsalarda faaliyet gösterecek
aracılarla ilgili esasları belirleyerek bu borsaların ve aracıların
izleme ve denetimi ile ilgili düzenlemeleri yapmaya ilgili Bakanlık
yetkilidir.

             *Türkiye Sermaye Piyasası Aracı Kuruluşları Birliği*

             **Madde 40/B – (Ek: 15/12/1999 - 4487/19 md.)**

             Türkiye'de sermaye piyasasında aracılık faaliyetinde
bulunmaya bu Kanunla yetkili kılınmış kuruluşlar,tüzel kişiliği haiz
kamu kurumu niteliğinde bir meslek kuruluşu olan Türkiye Sermaye
Piyasası Aracı Kuruluşları Birliğine üye olmak için başvurmak
zorundadırlar. Bunun için ilgili kuruluş, aracı kuruluş niteliğini
kazandığı andan itibaren üç ay içinde gerekli başvuruyu yapmakla
yükümlüdür. Anılan yükümlülüğe uymayan kuruluşların aracılık
faaliyetleri Kurulca durdurulur.

             Türkiye Sermaye Piyasası Aracı Kuruluşları Birliği, sermaye
piyasasının ve aracılık faaliyetlerinin gelişmesini sağlamak üzere
araştırmalar yapmak, Birlik üyelerinin dayanışma ve sermaye piyasasının
gerektirdiği özen ve disiplin içerisinde çalışmalarına yönelik meslek
kurallarını oluşturmak, haksız rekabeti önleme kamacıyla gerekli
tedbirleri almak, kendisine mevzuatla bırakılan veya Kurulca belirlenen
konularda düzenlemeler yapmak, yürütmek, denetlemek; Birlik statüsünde
öngörülen disiplin cezalarını vermek amacıyla ilgili hususlarda üye
kuruluşları temsilen ilgili kuruluşlarla işbirliği yapmak; mesleki
gelişmeleri, idari ve yasal düzenlemeleri izleyerek, bu konuda üyeleri
aydınlatmakla görevli ve yetkilidir.

             Birlik, alacağı kararlarda ve yapacağı düzenlemelerde, bu
Kanuna, Kurul yönetmelik, tebliğ ve kararlarına, sermaye piyasaları ile
ilgili diğer mevzuata uymakla yükümlüdür.

*             Birliğin organları ve statüsü*

*            * **Madde 40/C – (Ek: 15/12/1999 - 4487/20 md.)**

**            ** Birliğin zorunlu organları, genel kurul, yönetim kurulu
ve denetleme kuruludur.

Türkiye Sermaye Piyasası Aracı Kuruluşları Birliğinin organlarının
seçimi, Birlik üyeleri tarafından bu Kanunda öngörülen esaslar
çerçevesinde gizli oyla ve yargı gözetimi altında gerçekleştirilir.

 

5304-4

            

             Seçim yapılacak genel kurul toplantısından en az on beş gün
önce, seçimlere katılacak birlik üyelerini ve temsilcilerini belirleyen
liste, toplantının gündemini, yerini, gününü, saatini ve çoğunluk
olmadığı takdirde yapılacak ikinci toplantıya ilişkin hususları belirten
bir yazı ile birlikte üç nüsha olarak Yüksek Seçim Kurulunca
belirlenecek Seçim Kurulu Başkanı hakime tevdi edilir. Hakim gerekli
incelemeyi yaparak listeyi ve diğer hususları onaylar, bir sandık kurulu
başkanı ve iki sandık kurulu üyesi ile bunlar için birer yedek üye atar.
Oy verme işlemi, gizli oy açık tasnif esasına göre yapılır. Seçim
süresinin sonunda seçim sonuçları tutanakla tespit edilip, sandık kurulu
başkanı ve üyeleri tarafından imzalanır. Tutanağın düzenlenmesinden
itibaren iki iş günü içerisinde seçimlere yapılacak her türlü itiraz
hakim tarafından aynı gün incelenir ve kesin olarak karara bağlanır.

             Birliğin organları, gelirleri, giderleri ve çalışma
esasları, üyeliğe kabul, üyelikten geçici ve sürekli çıkarma esasları,
Kurulun önerisi ve ilgili Bakanlığın uygun görüşü üzerine Bakanlar
Kurulu Kararı ile yürürlüğe konulan Statüsünde düzenlenir. Birlik,
Statünün yürürlüğe girmesiyle tüzel kişilik kazanır. Kurul, Birliğin
talebi üzerine ya da res'en gerekli görülen hallerde, Birliğin görüşünü
alarak, Statüde değişiklik yapılmasını ilgili Bakanlığa teklif edebilir.
Statü, bu teklifin ilgili Bakanlıkça uygun görülmesi ve Bakanlar Kurulu
kararı ile değiştirilebilir. Birlik ödentileri, Statüde belirlenen süre
içinde ödenmediği takdirde, Birlik tarafından icra yoluyla tahsil
olunur. Birlik ödentilerinin ödenmesine dair kararlar 2004 sayılı İcra
ve İflas Kanununun 68 inci maddesinde yazılı resmi belge niteliğindedir.

             Üyeler, Birlik Statüsüne ve Birlikçe alınacak kararlara
uymak zorundadırlar.

             Birliğin her türlü işlem ve hesapları kurul tarafından
denetlenir. Üyeliğe kabul başvurusunun reddi, üyelikten geçici ve
sürekli çıkarmaya ilişkin olarak Birliğin yetkili organınca alınan
karara karşı, kararın ilgiliye tebliğini izleyen on iş günü içerisinde
Kurul nezdinde itiraz edilebilir. İtiraza ilişkin olarak Kurulca
verilecek kararlar kesindir.

*             Türkiye Değerleme Uzmanları Birliği*

**             Madde 40/D- (Ek: 21/2/2007-5582/15 md.)**

**            ** Gayrimenkul değerleme uzmanlığı lisansına sahip
olanlar, tüzel kişiliği haiz kamu kurumu niteliğinde bir meslek kuruluşu
olan Türkiye Değerleme Uzmanları Birliğine üye olmak için başvurmak
zorundadırlar. Lisans sahibi, lisans almaya hak kazandığının kendisine
tebliğinden itibaren üç ay içinde gerekli başvuruyu yapmakla yükümlüdür.
Anılan yükümlülüğe uymayan kimselerin lisansı Kurulca iptal edilir.

             Türkiye Değerleme Uzmanları Birliği, gayrimenkul
piyasasının ve gayrimenkul değerleme faaliyetlerinin gelişmesini
sağlamak üzere araştırmalar yapmak, eğitim ve sertifika vermek, Birlik
üyelerinin dayanışma ve mesleğin gerektirdiği özen ve disiplin
içerisinde çalışmalarına yönelik meslek kurallarını ve değerleme
standartlarını oluşturmak, haksız rekabeti önlemek amacıyla gerekli
tedbirleri almak, kendisine mevzuatla verilen veya Kurulca belirlenen
konularda düzenlemeler yapmak, yürütmek, denetlemek, Birlik Statüsünde
öngörülen disiplin cezalarını vermek, ilgili konularda üyeleri temsilen
ilgili kuruluşlarla işbirliği yapmak, mesleki gelişmeleri, idari ve
yasal düzenlemeleri izleyerek bu konuda üyeleri aydınlatmakla görevli ve
yetkilidir.

             Birlik, bölgesel ve ülke genelinde gayrimenkul değerleri
konusunda istatistikler oluşturur ve yayınlar. Konut finansmanı
kapsamında yapılan değerlemelere ilişkin bilgilerin, Birlik tarafından
belirlenecek usûl ve esaslara göre Birliğe iletilmesi zorunludur.

             Birlik, alacağı kararlarda ve yapacağı düzenlemelerde, bu
Kanuna, Kurul yönetmelik, tebliğ ve kararlarına ve ilgili diğer mevzuata
uymakla yükümlüdür.

             Üyeler, Birlik Statüsüne ve Birlikçe alınacak kararlara
uymak zorundadırlar.

             Birlik, 40/C maddesindeki hükümlere tâbidir.

 

5304-5

 

             *Yönetim İkeleri*

*            * **Madde 41 – (Mülga: 29/4/1992 - 3794/39 md.)**

**            ** *Hesap raporu ve ilanı*

             **Madde 42 – (Mülga: 29/4/1992 - 3794/39 md.)**

**            ** *Bankanın iflası ve tasfiyesi*

*            * **Madde 43 – (Mülga: 29/4/1992 - 3794/39 md.)**

             *Fonun sona ermesi*

*            * **Madde 44 – (Mülga: 29/4/1992 - 3794/39 md.)**

BÖLÜM-VI

Denetim ve Cezai Sorumluluk

             *Denetime yetkililer*

*            * **Madde 45 – (Değişik: 15/12/1999 - 4487/21 md.)**

**            ** Bu Kanun ve diğer kanunların sermaye piyasası ile
ilgili hükümlerinin uygulanmasının ve her türlü sermaye piyasası
faaliyet ve işlemlerinin denetimi Kurul uzman ve uzman yardımcıları
tarafından yapılır.

             Kurulca görevlendirilen kurul uzman ve uzman yardımcıları;
ihraçcılar, sermaye piyasası kurumları, bunların iştirak ve kuruluşları
ile diğer gerçek ve tüzel kişilerden bu Kanun ve diğer kanunların
sermaye piyasasına ilişkin hükümleriyle ilgili görecekleri bilgileri
istemeye, bunların tüm defter, kayıt ve belgelerini ve sair bilgi ihtiva
eden vasıtalarını incelemeye ve bunların örneklerini almaya, işlem ve
hesaplarını denetlemeye, ilgililerden yazılı ve sözlü bilgi almaya,
gerekli tutanakları düzenlemeye yetkili olup, ilgililer de istenilen
bilgi, belge, defter ve sair vasıtaların örneklerini vermek, yazılı ve
sözlü bilgi vermek ve tutanakları imzalamakla yükümlüdürler.

             Birinci ve ikinci fıkra hükümleri çerçevesinde
kendilerinden bilgi istenilen gerçek ve tüzel kişiler özel kanunlarda
yazılı gizlilik ve sır saklama hükümlerini ileri sürerek bilgi vermekten
imtina edemezler.

             Denetimle görevlendirilen uzmanlar tarafından istenecek
defter, evrak, dosya, kayıt ve diğer belgelerin ibraz veya teslim
edilmemesi halinde, ihraçcılar, sermaye piyasası kurumları, bunların
iştirak ve kuruluşları nezdinde arama yapılabilir. Arama, Kurulun
gerekçeli bir yazı ile arama kararı vermeye yetkili sulh ceza hakiminden
talepte bulunması üzerine, sulh ceza hakiminin istenilen yerlerde arama
yapılmasına karar vermesi halinde yapılabilir. Aramada bulunan ve
incelenmesine lüzum görülen defterler ve belgeler ayrıntılı bir
tutanakla tesbit olunur ve yerinde incelemenin mümkün olmadığı hallerde
muhafaza altına alınarak inceleme yapanın çalıştığı yere sevk edilir.
Arama sonucunda alınan defter ve belgeler üzerindeki incelemeler en geç
üç ay içinde sonuçlandırılarak bir tutanakla sahibine geri verilir.

             Bu madde uyarınca yapılacak tebligatlara, Tebligat Kanunu
hükümleri uygulanır.

             *Tedbirler*

             **Madde 46 – (Değişik: 29/4/1992 - 3794/33 md.)**

**            ** Kurul, bu Kanun uyarınca yaptığı izleme, inceleme ve
denetlemeler sonucunda;

             a) **(Değişik: 15/12/1999 - 4487/22 md.)** Kurula kayıt
yükümlülüğü yerine getirilmeksizin yapılmış ihraç, halka arz ve satış
işlemleriyle, izinsiz sermaye piyasası faaliyetlerinin durdurulması için
gerekli her türlü tedbiri almaya; kayıt yükümlülüğüne uyulmaksızın
yapılan halka arz ve satış sonucu satılan kısmın karşılığı ve satışı
yapılacak senetler için her türlü teminattan muaf olarak ihtiyati tedbir
ve ihtiyati haciz istemeye, tedbir ve haciz tarihinden itibaren altı ay
içinde dava açmaya veya takip yapmaya; her türlü hukuki ve cezai
sorumluluk saklı kalmak kaydıyla, izinsiz sermaye piyasası faaliyet ve
işlemlerinin doğurduğu sonuçların iptali için tesbit tarihlerinden
itibaren üç ay, vukuu tarihlerinden itibaren bir yıl içinde dava açmaya,

5304-6

 

             b) 12 nci maddedeki esaslar çerçevesinde alınan yönetim
kurulu kararları aleyhine, bu kararların ilanından itibaren otuz gün
içinde ortaklık merkezinin bulunduğu yer ticaret mahkemesinde iptal
davası açmaya ve bu kararların icrasının geri bırakılmasını istemeye,

             c) **(Değişik: 24/6/1995 - KHK-558/12 md.;iptal: Ana.
Mah.'nin 13/11/1995 tarih ve E. 1995/45, K. 1995/58 sayılı Kararı ile.);
Yeniden düzenleme: (15/12/1999-4487/22 md.)** Bu Kanuna tabi anonim
ortaklık ve sermaye piyasası kurumlarının, kanuna, esas sözleşme
hükümlerine veya işletme maksat ve mevzuuna aykırı görülen durum ve
işlemleri ile sermayenin azalmasına veya kaybına yol açan işlemlerinin
hukuka aykırılığının tesbiti veya iptali için dava açmaya, Türk Ticaret
Kanunu hükümleri saklı kalmak kaydıyla ilgililerden aykırılıkların
giderilmesi için tedbir alınması ve öngörülen işlemleri yapmasını
istemeye ve gerektiğinde bu halleri ilgili mercilere intikal ettirmeye,

             d) 15 inci maddenin son fıkrasında belirtilen işlemlerde
bulundukları tesbit edilen anonim ortaklıklardan, denetleme sonuçlarının
Kurul tarafından belirlenecek şekil ve esaslar dahilinde ortaklara
duyurulmasını istemeye,

             e) Mevzuat uyarınca açıklanması gerekirken açıklanmamış
bilgileri ve mevzuata aykırılıkları, masrafı ilgili anonim ortaklık,
kişi, kuruluş veya sermaye piyasası kurumlarından tahsil edilmek üzere
kamuoyuna duyurmaya,

             f) **(Değişik: 15/12/1999 - 4487/22 md.)** Denetimle
görevlendirilenler tarafından istenecek defter, evrak, dosya, kayıt ve
bilgi ihtiva eden diğer vasıtaların ibraz veya teslim edilmemesi
halinde, gerektiğinde mahkemeye başvurarak, bunların ibraz veya
tesliminin sağlanmasını talep etmeye,

5304-7

 

             g) **(Değişik: 24/6/1995 - KHK - 558/12 md.; iptal: Ana.
Mah.’nin 13/11/1995 tarih ve E. 1995/45, K. 1995/58 sayılı Kararı ile.;
Yeniden düzenleme: 15/12/1999 - 4487 /22 md.)** Sermaye piyasası
kurumlarının mevzuat, esas sözleşme ve içtüzük hükümlerine aykırı
faaliyetlerinin tesbit edilmesi halinde ilgililerden aykırılıkların
giderilmesi ve kanuna, işletme amaç ve ilkelerine uygunluğun
sağlanmasını istemeye; aykırılıkta sorumluluğu tesbit edilen kurum
görevlilerinin, haklarında kovuşturmaya geçildikten sonra yargılama
sonuçlanıncaya kadar imza yetkilerini sınırlandırmaya veya kaldırmaya;
aykırılıkların giderilmemesi veya giderilemeyecek aykırılıkların tesbit
edilmesi durumunda, gerekli her türlü tedbiri almaya ve bu kurumların
faaliyetlerini geçici veya sürekli olarak durdurmaya ve yetkilerini
kaldırmaya,

             h) **(Değişik: 24/6/1995 - KHK - 558/12 md; İptal: Ana.
Mah.'nin 13/11/1995 tarih ve E. 1995/45, K. 1995/58 sayılı Kararı ile.);
Yeniden Düzenleme: (15/12/1999 - 4487/22 md.)** Sermaye piyasası
kurumlarının, mali yapılarının ciddi surette zayıflamakta olduğunun
tespiti halinde; verilecek uygun süre içinde, mali durumlarının
güçlendirilmesini istemeye; kurum görevlilerinin imza yetkilerini
sınırlandırmaya veya kaldırmaya; verilen bu süre içinde; bu kurumlar
tarafından gerekli tedbirlerin alınmaması halinde veya mali durumlarının
taahhütlerini karşılayamayacak kadar zayıflamış olduğunun tespiti
halinde gerekli tedbirleri almaya, herhangi bir süre vermeksizin
kurumların faaliyetlerini geçici olarak durdurmaya veya sürekli olarak
durdurarak yetkilerini kaldırmaya; bu tedbirlerden netice alınmadığı
takdirde tedrici tasfiyelerine karar vermeye tasfiyenin bitmesini
takiben gerektiğinde veya tedrici tasfiyeye gitmeksizin doğrudan
iflaslarını istemeye,

             i) **(Ek: 24/6/1995 - KHK - 558/12 md.; iptal: Ana.
Mah.'nin 13/11/1995 tarih ve E. 1995/45, K. 1995/58 Sayılı Kararı ile.);
Yeniden düzenleme: 15/12/1999 - 4487/22 md.)** Kanunun 47 nci madde (A)
bendi hükmünde sayılan fiillere doğrudan ya da dolaylı olarak iştirak
ettikleri Kurulca tespit edilen gerçek veya tüzel kişilerin, borsalar ve
teşkilatlanmış diğer piyasalarda geçici veya sürekli olarak işlem
yapmalarının önlenmesini teminen gerekli tedbirleri almaya,

             j) **(Ek: 24/6/1995 - KHK - 558/12 md.; iptal: Ana.
Mah.'nin 13/11/1995 tarih ve E. 1995/45, K. 1995/58 Sayılı Kararı ile.);
Yeniden Düzenleme (15/12/1999 - 4487/22 md.)** Gerek görülen hallerde,
halka açık anonim ortaklıklarının genel kurullarına, oy hakkı
bulunmaksızın bir gözlemci göndermeye,

             k) **(Ek: 15/12/1999 - 4487/22 md.)** Sermaye piyasası
kurumlarının (h) bendi hükmü uyarınca, tedrici tasfiyeye girmesi veya
iflası durumlarında, kurulca sorumlulukları tespit edilmiş bulunmak
kaydıyla; %10'undan fazla paya sahip ortaklarının, görevden ayrılmış
olan veya halen görevde bulunan yönetim kurulu başkan ve üyelerinin ve
imzaya yetkili yöneticileri ile yatırım fonu yöneticilerinin şahsen
iflaslarını istemeye,

             yetkilidir.

             **(Ek fıkralar: 24/6/1995 - KHK/558/12 md.; İptal: Ana
Mah.'nin 13/11/1995 tarih ve E. 1995/45, K. 1995/58 sayılı Kararı ile);
Yeniden düzenleme: 15/12/1999 - 4487/22 md.)**

             Yetkileri sürekli olarak kaldırılan sermaye piyasası
kurumlarının malvarlıkları, yetkinin kaldırılmasına ilişkin Kurul
kararının alındığı tarihten itibaren tedrici tasfiye işlemlerinin
tamamlandığı ilan edilinceye; tedrici tasfiyeyi takiben veya doğrudan
iflas talebinde bulunulması halinde, iflas talebinin mahkemece esastan
karara bağlanmasına kadar, tedrici tasfiye çerçevesinde Yatırımcıları
Koruma Fonu ve Kurul tarafından yapılacak işlemler hariç, üçüncü
kişilere devredilemez, rehnedilemez, teminat gösterilemez, haczedilemez,
başlamış tüm icra takipleri de kendiliğinden durur.

             Sermaye piyasasında izinsiz olarak faaliyette bulunduğu,
yetki belgeleri iptal olunduğu veya faaliyetleri geçici olarak
durdurulduğu halde ticaret unvanlarında, ilan ve reklamlarında,

5304-8

 

sermaye piyasasında faaliyette bulundukları intibaını yaratacak kelime
veya ibare kullanıldığının tesbiti halinde sorumlular hakkında cezai
kovuşturma yapılmakla birlikte, gecikmesinde sakınca bulunan hallerde,
kurulun talebi üzerine en büyük mülki amirlerce bunların işyerleri
geçici olarak kapatılabileceği ve ilan ve reklamları durdurulabileceği
gibi, kanuna aykırı belgeleriyle, ilan ve reklamları toplatılabilir.

             Bu maddenin birinci fıkrasının (g) ve (h) bendleri uyarınca
yetkileri kaldırılan görevliler, haklarındaki yargılama sonuçlanıncaya
kadar Kurulun izni olmadıkça hiçbir sermaye piyasası kurumunda imzaya
yetkili personel olarak çalıştırılamazlar.

             **(Ek: 15/12/1999 - 4487/22 md.)** Bu maddenin birinci
fıkrasının (h) bendine göre faaliyetleri geçici olarak durdurulan
sermaye piyasası kurumlarının mal varlığı hakkında da, Kurulca geçici
durdurma kararı verildiği tarihten, tekrar faaliyete geçme izni
verilmesi tarihine kadar ikinci fıkra hükmü uygulanır.

             **(Ek: 15/12/1999 - 4487/22 md.)** Bu madde kapsamında
Kurul tarafından açılacak davalarda ve yapılacak takiplerde kurul, her
türlü teminat ve harçtan muaftır.

             Yatırımcıları Koruma Fonu ^(1)\ ^

             **Madde  46/A – (Ek: 24/6/1995 - KHK - 558/13 md.; İptal:
Ana Mah.'nin 13/11/1995 tarih ve E. 1995/45, K. 1995/58 sayılı Kararı
ile); Yeniden Düzenleme: 15/12/1999 - 4487/23 md.) ^(2)^**

                Hakkında tedrici tasfiye veya iflas kararı verilen aracı
kurumların ve Bankalar Kanunu hükümleri saklı kalmak kaydıyla Bakanlar
Kurulu kararıyla faaliyetleri durdurulan bu Kanununun 50 nci maddesi (a)
bendi hükmü kapsamındaki bankaların, yaptıkları sermaye piyasası
faaliyetleri ve işlemleri nedeniyle müşterilerine karşı hisse senedi
işlemlerinden doğan nakit ödeme ve hisse senedi teslim yükümlülüklerini
ve bu Kanunun 46/B maddesinde düzenlenen görevleri bu Kanunda öngörülen 
esaslara göre yerine getirmek ve tasfiye giderlerini karşılamak amacıyla
tüzel kişiliği haiz Yatırımcıları Koruma Fonu kurulmuştur. Bütün aracı
kuruluşlar, bu Fona katılmak zorundadır.

**                (Ek fıkra: 21/2/2007-5582/16 md.)** Kurul, 46 ncı
maddenin birinci fıkrasının (h) bendi uyarınca tedricî tasfiyesine karar
verilmesi halinde ipotek finansmanı kuruluşunun tedricî tasfiyesinin Fon
tarafından yürütülmesine, ayrıca ihraççının yükümlülüklerini vadesinde
yerine getirememesi, yükümlülüklerinin toplam değerinin varlıklarının
toplam değerini aşması, yönetiminin kamu kurumlarına devredilmesi,
faaliyet izninin kaldırılması veya iflâsı halinde ipotek teminatlı
menkul kıymetler ve varlık teminatlı menkul kıymetlerin teminatı olan
varlıklardan oluşan teminat havuzları ile kurucusunun veya konut
finansmanı fonu veya varlık finansmanı fonunun geri ödeme güçlüğüne
düşmesi halinde konut finansmanı fonu ve varlık finansmanı fonu
malvarlıklarının tedricî tasfiyesinin veya idaresinin Fon tarafından
yürütülmesine karar verebilir. Bu fıkra uyarınca Fon tarafından
yapılacak tedricî tasfiye ve idareye ilişkin harcamalarda Fon
gelirlerinden hangilerinin kullanılabileceği Kurul tarafından
belirlenir.

                Fon sermaye piyasası araçlarının kaydını tutmakla
görevli Merkezi Kayıt Kuruluşu tarafından idare ve temsil olunur. Fonun
yönetim ve çalışma esasları Kurulca çıkarılacak bir yönetmelikle
belirlenir.

             Kurul, Fonun hesap ve işlemlerini inceleme ve denetlemeye,
bu hususta fondan her türlü bilgiyi istemeye yetkilidir. Kurul, inceleme
ve denetim sonuçlarına göre, gerekli gördüğü hususların yerine
getirilmesini fondan isteyebilir ve gerektiğinde, fonun yönetiminin
kurula devredilmesini ilgili Bakandan talep eder. İlgili Bakan, fon
yönetiminin geçici veya sürekli olarak devrine karar vermeye yetkilidir.

*——————————*

*(1) Bu madde başlığı, 15/12/1999 tarih ve 4487 sayılı Kanunun 23 üncü
maddesiyle metne işlendiği şekilde değiştirilmiştir.*

*(2) Bu maddenin; yayımı tarihinden geçerli olmak üzere, Merkezi kayıt
kuruluşunun kurulmasını takiben Yatırımcıları Koruma Fonuna İlişkin
Kurulca yapılacak düzenlemenin yürürlüğe girdiği tarihte yürürlüğe
gireceği, 15/12/1999 tarih ve 4487 sayılı Kanunun 30 uncu maddesiyle
hüküm altına alınmıştır.*

5304-9

 

            Fon, 2886 sayılı Devlet İhale Kanunu ile vize ve tescil
açısından 1050 sayılı Muhasebe-i Umumiye Kanunu ve 832 sayılı Sayıştay
Kanunu hükümlerine tabi değildir. Fon, Sayıştay tarafından denetlenir.
Fonun gelirleri ve işlemleri her türlü vergi, resim ve harçtan muaftır.

             Fonun gelirleri;

             a) Aracı kuruluşların yatıracağı yıllık ödentiler,

             b) **(Değişik: 23/1/2008-5728/371 md.)** Kurul, menkul
kıymetlerin işlem gördüğü borsalar ve Türkiye Sermaye Piyasası Aracı
Kuruluşları Birliği tarafından verilen idarî para cezalarının tahsil
edilen kısmının yüzde ellisi,

             c) Tutarı Kurul tarafından belirlenen geçici ödentiler,

             d) Fon varlığının getirisi,

             e) Diğer gelirlerden,

             Oluşur.

             Yukarıdaki (a) bendindeki ödentinin, ilgili yılı izleyen
yılın ikinci ayı sonuna kadar, geçici ödentilerin Kurulca belirlenecek
sürede Fon hesabına yatırılması zorunludur. Bu süre içerisinde
yatırılmayan ödentilere her ay için bir önceki aya ilişkin Devlet
İstatistik Enstitüsü Tüketici Fiyat Endeksindeki artışın üç katını
aşmamak kaydıyla Kurulca belirlenecek oranda gecikme faizi uygulanır.

             Fonu aracı kuruluşlarca yatırılacak yıllık ödentilerin
tutarı, yıllık hisse senedi işlem hacimlerinin parasal miktarının
onbinde birini aşmayacak şekilde Kurulca belirlenir. Kurul bu azami
sınırı aşmamak kaydıyla; aracı kuruluşların türü ve risk durumları
itibariyle ayrı ayrı belirleyeceği oranlar üzerinden ödeme yapılmasını
istemeye yetkilidir.

             Fon varlığı ihtiyacı karşılamaya yetmediği takdirde, aracı
kuruluşlardan, daha sonraki yıllarda yapacakları ödentilere mahsuben,
bir önceki yıldaki hisse senedi işlem hacimlerinin parasal miktarının
onbinde birine kadar geçici ödenti alınabilir. Aracı kuruluşlardan
alınan bu ödentinin ihtiyacı karşılamakta yetersiz kalması halinde,
bakiye kısım için İstanbul Menkul Kıymetler Borsası tarafından Fona
avans verilir.

             Fon varlığı rehnedilemez, teminat gösterilemez, üçüncü
şahıslar haczedilemez.

             Fon varlığının kullanılış şekil ve esasları, geçici
ödentilerin mahsup ve avansın geri ödeme koşulları ile diğer konular
Kurulca çıkarılacak yönetmelikle belirlenir.

             Tedrici tasfiye (1)

             **Madde 46/B – (Ek: 24/6/1995 - KHK 558/13 md.; İptal: Ana.
Mah.’nin 13/11/1995 tarih ve E. 1995/45, K. 1995/58 sayılı Kararı ile;
Yeniden düzenleme: 15/12/1999- 4487/24 md.)** (2)

             Kanunun 46 ncı maddesinin birinci fıkrasının (h) bendi
uyarınca yetkileri kaldırılan aracı kurumların tedbirci tasfiyelerine
Kurulca karar verilebilir. Bu kurumların tasfiye işlemleri Yatırımcıları
Koruma Fonu tarafından yürütülür.

             Tedrici tasfiyenin amacı, aracı kurumların mal varlığını
işin niteliğine göre aynen veya nakde çevirmek suretiyle elde edilen
bedeli tahsis ederek, Kanun çerçevesinde yaptıkları sermaye piyasası
faaliyetleri nedeniyle müşterilerine karşı olan nakit ödeme ve sermaye
piyasası araçları teslim yükümlülüklerini tasfiye etmektir. Tedrici
tasfiye karar ve işlemlerinde Türk Ticaret Kanunu, İcra ve İflas Kanunu
ve diğer mevzuatın tasfiye ile ilgili hükümleri uygulanmaz. Aracı
kurumların tedrici tasfiyelerinin uygulama usul ve esasları, Kurulca
hazırlanan bir yönetmelikte gösterilir.

 

*——————————*

*(1)    Bu madde başlığı, 15/12/1999 tarih ve 4487 sayılı Kanunun 24
üncü maddesiyle metne işlendiği şekilde değiştirilmiştir.*

*(2)    Bu maddenin; yayımı tarihinden geçerli olmak üzere, Merkezi
kayıt kuruluşunun kurulmasını takiben Yatırımcıları Koruma Fonuna
İlişkin Kurulca yapılacak düzenlemenin yürürlüğe girdiği tarihte
yürürlüğe gireceği, 15/12/1999 tarih ve 4487 sayılı Kanunun 30 uncu
maddesiyle hüküm altına alınmıştır.*

5304-10

 

             Tedrici tasfiye kararı verildikten sonra, aracı kurumun
yasal organlarının görev ve yetkileri, tasfiye sonuçlanıncaya kadar Fon
tarafından yerine getirilir.

             Aracı kurumun yönettiği, yatırım fonu ve yatırım ortaklığı
portföyleri dahil, fortföylerin yönetiminin, bir başka kuruluşa devrine
Kurulca karar verilebilir. Ancak 46 ncı maddenin birinci fıkrasının (h)
bendi hükmü saklıdır.

                Hakkında tedrici tasfiye kararı verilen aracı kurumun
ödemeleri durur ve tüm mal varlığı üzerinde, bu karar tarihi itibariyle
sadece Fon tarafından tasarruf edilebilir. Fon, aracı kurumun aktif ve
pasifini tespit eder. Aracı kurumun, tasfiye kapsamında yer alan
yükümlülüklerinden,  nakit borçları,  tedrici  tasfiye kararının
verildiği tarihteki ana para ve işlemiş faizleri toplamı üzerinden;
sermaye piyasası aracı teslim borçları ise, aynen teslimin
yapılamayacağı hallerde, varsa teslimde temerrüde düşülen tarihteki,
aksi halde tedrici tasfiye kararının verildiği gündeki piyasa değeri
itibariyle bulunacak nakit değerleri üzerinden hesaplanır. Aracı kurumun
tedrici tasfiye kararının verilmesinden sonra vadesi gelen
sözleşmelerinden doğan  hak ve borçları da, vadeli itibariyle
belirlenir. Aracı kurumun, vadeli borçlarına vadeden, diğer borçlarına
ise tedrici tasfiye tarihinden itibaren 3095 sayılı Kanuni Faiz ve
Temerrüt Faizine İlişkin Kanunun 2 nci maddesinin üçüncü fıkrasında
öngörülen oranda kanuni temerrüt faizi yürütülür. Mevzuat uyarınca aracı
kurum tarafından verilmiş teminatlar da, aktifin hesabında dikkate
alınır.

             Fon, aracı kurumun tasfiye kapsamında yer alan gerçek hak
sahiplerini ve alacak tutarlarını, Kuruldaki kayıtlar, aracı kurumun
kayıtları, bu kuruluşun ilgili olduğu diğer resmi ve özel kurumların
kayıtları ile güvenilir bulunan diğer bilgi ve belgelere dayanarak
tespit eder. İcra ve İflas Kanununun 278, 279 ve 280 inci maddelerinde
yazılı hallerin varlığı halinde, Fon tarafından iptal davası açılabilir.

             Tedrici tasfiyeye tabi tutulmayan ve haklarında iflas
kararı verilen aracı kurumların, sıra cetvelinde yer alan hisse senedi
işlemlerinden doğan nakit ve hisse senedi alacaklılarına, Fondan, Fon
yönetiminin onayı ile bu cetvelde görünen alacak tutarları gözetilerek
ödeme yapılır. İlgili mevzuat uyarınca faaliyetleri durdurulan
bankaların, hisse senedi işlemlerinden doğan nakit ve hisse senedi
alacaklısı gerçek hak sahipleri ve alacak tutarları ise bankanın
yönetiminin ilgili mevzuat uyarınca devredildiği kuruluş tarafından
tespit edilir ve Fon yönetiminin onayı ile Fondan yapılacak ödemelerde
esas alınır. Bu fıkra uyarınca yapılacak ödemelerde, tedrici tasfiyeye
tabi tutulan aracı kurumların alacaklarına ödeme yapılma esasları
uygulanır.

             Tedrici tavsiyenin başlangıcında, öncelikle müşteri saklama
hesaplarındaki sermaye piyasası araçları hak sahiplerine dağıtılır. Bu
amaçla müşteri hesabına saklanan sermaye piyasası araçları, münferit
hesaplar itibariyle karşılaştırılır ve münhasıran bu hesap sahiplerine
olan yükümlülüklerin karşılanmasında kullanılır.

             Hesabında alacağını karşılamaya yetecek kadar ya da hiç
hisse senedi bulunmayan saklama hesabı sahiplerinin nakit ve hisse
senedi alacakları toplamının 7 milyar 500 milyon lirası tasfiye sonucu
beklenmeksizin Fon tarafından ödenir. Ancak aynı kurumdan alacaklı
görünen ve birlikte hareket ettiklerine Fon yönetimince kanaat
getirilenlere, toplamı yukarıdaki tutarı aşmamak kaydıyla alacakları
oranda ödeme yapılır. Tedrici tasfiyeye tabi tutulan aracı kurumdan
alacaklı görünen ortakları, yönetim kurulu ve denetleme kurulu üyeleri,
imzaya yetkili personeli ile bunların eşlerine ve üçüncü derece dahil
kan ve sıhri hısımlarına, fondan avans ödemesi yapılmaz. Bu fıkra
uyarınca yapılacak ödemelerin tutarı, her yıl ilan edilen yeniden
değerleme kat sayısı oranında artırılır.

5304-11

 

             Fon, avans ödemelerini yaptıktan sonra aracı kurumun
tedrici tasfiyesine devam eder. tasfiye bakiyesi tasfiyenin amacı
kapsamında yer alan hak sahiplerinden alacağının tamamı
karşılanamayanların alacağının ödenmesinde kullanılır. Ancak, tasfiye
bakiyesi bu alacakların tamamının karşılanmasına yetmezse, ödemeler
garameten yapılır. Bu alacaklar tamamen karşılandıktan sonra artan
kısımdan, öncelikle kamu alacakları ve kalandan Fonun yaptığı avans ve
tasfiye giderleri nedeniyle doğan alacağı ödenir. Bakiye, diğer
alacaklılara tahsis edilir. Aracı kurumun aktifleri, tasfiyenin amacı
kapsamındaki hak sahiplerinin alacaklarını, Fondan yapılan ödemeleri ve
tasfiye giderlerini karşılamaya yetmezse, Fon Kurulun uygun görüşüyle
aracı kurumun iflasını isteyebilir.

             Aracı kurumlar dışında kalan sermaye piyasası kurumlarının
tedricen tasfiyeleri Kurulca yapılır ve Yatırımcıları Koruma Fonu ile
ilgili olan hükümler dışında, haklarında bu madde uygulanır. Bu fıkra
kapsamındaki kurumların tedrici tasfiyesi yöntemleri, türleri dikkate
alınarak Kurulca belirlenir.

*             İpotek finansmanı kuruluşlarının tedricî tasfiyesi*

             **Madde 46/C- (Ek: 21/2/2007-5582/17 md.)**

**            ** Bu Kanunun 46 ncı maddesinin birinci fıkrasının (h)
bendi uyarınca yetkileri kaldırılan ipotek finansmanı kuruluşlarının
tedricî tasfiyelerine Kurulca karar verilebilir. Bu kurumların tasfiye
işlemleri Yatırımcıları Koruma Fonu tarafından yürütülür.

             Tedricî tasfiyenin amacı, ipotek finansmanı kuruluşlarının
mal varlığını işin niteliğine göre aynen veya nakde çevirmek suretiyle
elde edilen bedeli tahsis ederek tasfiye etmektir. Tedricî tasfiye karar
ve işlemlerinde 6762 sayılı Türk Ticaret Kanunu, 2004 sayılı İcra ve
İflâs Kanunu ve diğer mevzuatın tasfiye ile ilgili hükümleri uygulanmaz.
İpotek finansmanı kuruluşlarının tedricî tasfiyelerinin uygulama usûl ve
esasları Kurulca belirlenir.

             Tedricî tasfiye kararı verildikten sonra, ipotek finansmanı
kuruluşunun yasal organlarının görev ve yetkileri, tasfiye
sonuçlanıncaya kadar Yatırımcıları Koruma Fonu tarafından yerine
getirilir. Ancak, 46 ncı maddenin birinci fıkrasının (h) bendi hükmü
saklıdır.

             Hakkında tedricî tasfiye kararı verilen ipotek finansmanı
kuruluşunun ödemeleri durur ve konut finansmanı fonları, varlık
finansmanı fonları malvarlıkları ile varlık teminatlı menkul kıymetler
ve ipotek teminatlı menkul kıymetler teminat havuzları hariç tüm mal
varlığı üzerinde, bu karar tarihi itibarıyla sadece Fon tarafından
tasarruf edilebilir. Fon, ipotek finansmanı kuruluşunun aktif ve
pasifini tespit eder. İpotek finansmanı kuruluşunun, tasfiye kapsamında
yer alan yükümlülüklerinden, nakit borçları, tedricî tasfiye kararının
verildiği tarihteki anapara ve işlemiş faizleri toplamı üzerinden
hesaplanır. İpotek finansmanı kuruluşunun tedricî tasfiye kararının
verilmesinden sonra vadesi gelen menkul kıymetlerinden doğan hak ve
borçları da, vadeleri itibarıyla belirlenir. İpotek finansmanı
kuruluşunun, vadeli borçlarına vadeden, diğer borçlarına ise tedricî
tasfiye tarihinden itibaren 3095 sayılı Kanunî Faiz ve Temerrüt Faizine
İlişkin Kanunun 2 nci maddesinin üçüncü fıkrasında öngörülen kanunî
temerrüt faizi yürütülür. Mevzuat uyarınca ipotek finansmanı kuruluşu
tarafından verilmiş teminatlar da, aktifin hesabında dikkate alınır.

             Fon, ipotek finansmanı kuruluşunun tasfiye kapsamında yer
alan gerçek hak sahiplerini ve alacak tutarlarını, Kuruldaki kayıtlar,
ipotek finansmanı kuruluşunun kayıtları, bu kuruluşun ilgili olduğu
diğer resmi ve özel kurumların kayıtları ile güvenilir bulunan diğer
bilgi ve belgelere dayanarak tespit eder. İcra ve İflâs Kanununun 278,
279 ve 280 inci maddelerinde yazılı hallerin varlığı halinde, Fon
tarafından iptal davası açılabilir.

5304-12

 

            İpotek finansmanı kuruluşunun malvarlığı, tasfiyenin amacı
kapsamında yer alan hak sahiplerinin alacağının ödenmesinde kullanılır.
Ancak, tasfiye bakiyesi bu alacakların tamamının karşılanmasına
yetmezse, ödemeler garameten yapılır. Bu alacaklar tamamen
karşılandıktan sonra artan kısımdan, öncelikle kamu alacakları ve
kalandan Fonun yaptığı tasfiye giderleri nedeniyle doğan alacağı ödenir.
Bakiye, diğer alacaklılara tahsis edilir. İpotek finansmanı kuruluşunun
aktifleri, tasfiyenin amacı kapsamındaki hak sahiplerinin alacaklarını,
Fondan yapılan ödemeleri ve tasfiye giderlerini karşılamaya yetmezse,
Fon, Kurulun uygun görüşüyle ipotek finansmanı kuruluşunun iflâsını
isteyebilir.

*Cezai Sorumluluk*

**Madde 47 – (Değişik: 23/1/2008-5728/372 md.) **

Diğer kanunlara göre daha ağır bir cezayı gerektiren bir suç
oluşturmadığı takdirde;

A\) 1. Sermaye piyasası araçlarının değerini etkileyebilecek, henüz
kamuya açıklanmamış bilgileri kendisine veya üçüncü kişilere menfaat
sağlamak amacıyla kullanarak sermaye piyasasında işlem yapanlar
arasındaki fırsat eşitliğini bozacak şekilde mameleki yarar sağlamak
veya bir zararı bertaraf etmek, içerden öğrenenlerin ticaretidir. Bu
fiili işleyen 11 inci madde kapsamındaki ihraççılarla, sermaye piyasası
kurumlarının veya bunlara bağlı veya bunlara hâkim işletmelerin yönetim
kurulu başkan ve üyeleri, yöneticileri, denetçileri, diğer personeli ve
bunların dışında meslekleri veya görevlerini ifa etmeleri sırasında
bilgi sahibi olabilecek durumda olanlarla, bunlarla temasları nedeniyle
doğrudan veya dolaylı olarak bilgi sahibi olabilecek durumdaki kişiler,

2\. Yapay olarak, sermaye piyasası araçlarının, arz ve talebini
etkilemek, aktif bir piyasanın varlığı izlenimini uyandırmak,
fiyatlarını aynı seviyede tutmak, arttırmak veya azaltmak amacıyla alım
ve satımını yapan gerçek kişilerle, tüzel kişilerin yetkilileri ve
bunlarla birlikte hareket edenler,

3\. Sermaye piyasası araçlarının değerini etkileyebilecek, yalan, yanlış,
yanıltıcı, mesnetsiz bilgi veren, haber yayan, yorum yapan ya da
açıklamakla yükümlü oldukları bilgileri açıklamayan gerçek kişilerle,
tüzel kişilerin yetkilileri ve bunlarla birlikte hareket edenler,

4\. 4 üncü maddenin birinci ve üçüncü fıkralarına aykırı hareket
edenlerle, sermaye piyasasında izinsiz olarak faaliyette bulunan veya
yetki belgeleri iptal olunduğu veya faaliyetleri geçici olarak
durdurulduğu halde ticaret unvanlarında, ilan veya reklamlarında sermaye
piyasasında faaliyette bulundukları intibaını yaratacak kelime veya
ibare kullanan veya faaliyetlerine devam eden gerçek kişilerle, tüzel
kişilerin yetkilileri,

5\. Sermaye piyasası kurumlarına, bu Kanunun 13/A ve 13/B maddeleri
kapsamındaki teminat sorumlularına ve 38/B ve 38/C maddeleri
kapsamındaki fon kuruluna; sermaye piyasası faaliyetleri sebebiyle veya
emanetçi sıfatıyla veya idare etmek için veya teminat olarak veyahut her
ne nam altında olursa olsun, kayden veya fiziken tevdi veya teslim
edilen sermaye piyasası araçları, nakit ve diğer her türlü kıymeti
kendisinin veya başkasının menfaatine satan veya rehneden veya her ne
şekilde olursa olsun kullanan, gizleyen yahut inkâr eyleyen veyahut bu
amaca ulaşmak ya da bu fiillerini gizlemek için bilgisayar ortamında
tutulanlar dahil kayıtları tahvil ve tağyir eden ilgili gerçek kişilerle
tüzel kişilerin yetkilileri,

6\. Bu Kanunun 15 inci maddesinin son fıkrasında belirtilen işlemlerde
bulunarak kârı veya mal varlığı azaltılan tüzel kişilerin yetkilileri ve
bunların fiillerine iştirak edenler,

 

 

5304-13

 

7\. Karşılıksız olarak sermaye piyasası araçlarının geri alım taahhüdü
ile satımını yapan ilgili gerçek kişilerle, tüzel kişilerin yetkilileri,

her bir alt bent kapsamına giren fiillerden dolayı iki yıldan beş yıla
kadar hapis ve beşbin günden onbin güne kadar adlî para cezası ile
cezalandırılır.

B\) 1. Bu Kanuna göre Kurul veya Kurul tarafından  görevlendirilenlere 
istenecek  bilgileri  vermeyen  veya eksik veya gerçeğe aykırı olarak
verenlerle; defter ve belgeleri bu görevlilere ibraz etmeyen, saklayan,
yok eden veya bunların görevlerini yapmalarını engelleyenler,

2\. Defter ve kayıt tutmayanlar,

her bir alt bent kapsamına giren fiillerden dolayı bir yıldan üç yıla
kadar hapis ve ikibin günden beşbin güne kadar adlî para cezası ile
cezalandırılırlar. Gerçeğe aykırı defter ve kayıt tutan, hesap açan veya
bunlarda her türlü muhasebe hilesi yapan ya da gerçeğe aykırı bağımsız
denetleme raporu düzenleyenler ile düzenlenmesini sağlayanlar, Türk Ceza
Kanununun belgede sahtecilik suçuna ilişkin hükümlerine göre
cezalandırılır.

C\) Bu Kanunun 6 ncı maddesinin ikinci fıkrasına, 7, 9, 10, 10/A, 11, 12
nci maddelerine, 13 üncü maddesinin beşinci fıkrasına, 13/A maddesinin
ikinci, üçüncü, dördüncü, beşinci, altıncı, sekizinci, dokuzuncu,
onuncu, onbirinci, onikinci, onüçüncü, ondördüncü ve onbeşinci
fıkralarına, 13/B maddesinin üçüncü, dördüncü ve beşinci fıkralarına, 14
üncü maddesinin üçüncü fıkrasına, 15 inci maddesinin birinci, ikinci,
üçüncü, dördüncü ve beşinci fıkralarına, 16, 16/A maddelerine, 25 inci
maddesinin (a) bendine, 28 inci maddesinin (b) bendine, 34 üncü
maddesine, 38 inci maddesine, 38/A maddesine, 38/B maddesinin üçüncü,
dördüncü, yedinci, dokuzuncu, onuncu ve onikinci fıkralarına, 38/C
maddesi kapsamında 38/B maddesinin üçüncü, dördüncü, yedinci, dokuzuncu,
onuncu ve onikinci fıkralarına, 39/A maddesine, 40/B ve 40/D
maddelerine, 45 inci maddesine, 46 ncı maddesinin ikinci ve beşinci
fıkralarına, 46/A, 46/B ve 46/C maddelerine  aykırı hareket edenler
binikiyüzelli gün adlî para cezası ile cezalandırılırlar.

Birinci fıkranın (A), (B) ve (C) bentleri uyarınca verilecek para
cezaları üst sınırla bağlı olmaksızın suçun işlenmesi suretiyle temin
edilen menfaatin üç katından az olamaz.

*             İdari para cezaları*

             **Madde 47/A – (Ek:15/12/1999 - 4487/26 md.; Değişik:
23/1/2008-5728/373 md.)**

Bu Kanuna dayanılarak yapılan düzenlemelere, belirlenen standart ve
formlara ve Kurulca alınan genel ve özel nitelikteki kararlara aykırı
hareket ettiği tespit edilen gerçek kişiler ve tüzel kişilere, gerekçesi
belirtilmek suretiyle Kurul tarafından onbeşbin Türk Lirasından yüzbin
Türk Lirasına kadar idarî para cezası verilir.

Kanunun 40/C maddesinin beşinci fıkrasındaki yükümlülüğe uymayan üyelere
Türkiye Sermaye Piyasası Aracı Kuruluşları Birliği Yönetim Kurulunca
beşbin Türk Lirasından yirmibeşbin Türk Lirasına kadar idarî para cezası
verilir.

Kanunun 40/D maddesinin beşinci fıkrasındaki yükümlülüğe uymayan
üyelere, Türkiye Değerleme Uzmanları Birliği Yönetim Kurulunca bin Türk
Lirasından beşbin Türk Lirasına kadar idarî para cezası verilir. Birlik,
verdiği cezaları ilgiliye tebliğ eder ve tahsil ve gelir kaydı için
Yatırımcıları Koruma Fonuna bildirir.

İdarî para cezalarının verilmesini gerektiren fiillerin tekrarı halinde,
verilen para cezası iki katı, ikinci ve müteakip tekrarlarda üç katı
artırılarak uygulanır. Bu cezaların verildiği tarihten itibaren iki yıl
içinde idarî para cezası verilmesini gerektiren aynı fiil işlenmediği
takdirde önceki cezalar tekrarda esas alınmaz.

 

5304-14

 

            *Cezaların artırılması:*

*            * **Madde 48 – (Değişik: 29/4/1992 - 3794/35 md.)**

**            ** Bu Kanun kapsamındaki ihraçcılarla sermaye piyasası
kurumlarının yönetim kurulu üyeleri, denetçileri, müdür ve diğer
personeli ve yatırım fonu temsilcileri ile sorumlularının ortak-lığın,
kuruluşun veya fonun paraları ve diğer malları ile sermaye piyasası
araçları, defter, evrak, dosya, kayıt ve diğer belgeleri üzerinde
işledikleri suçların genel hükümlere göre belirlenen cezaları yarı
oranında artırılarak hükmolunur.

             *Usul hükümleri:*

             **Madde 49 – (Değişik: 23/1/2008-5728/374 md.)**

47 nci madde kapsamına giren suçlardan dolayı soruşturma yapılması,
Kurul tarafından Cumhuriyet savcılığına yazılı başvuruda bulunulmasına
bağlıdır. Bu başvuru ile Kurul aynı zamanda katılan sıfatını kazanır.

Bu Kanuna aykırı fiillerin işlendiğine dair bilgi edinen Cumhuriyet
savcıları, Kurulu haberdar ederek durumun incelenmesini isteyebilirler.

Cumhuriyet savcıları kovuşturmaya yer olmadığına karar verirlerse, Kurul
kendisine tebliğ edilecek bu kararlara karşı Ceza Muhakemesi Kanununa
göre itiraza yetkilidir.

5304-15

 

BÖLÜM-VII

Çeşitli Hükümler

                *Saklı hükümler ve istisnalar*

                **Madde 50 – a) (Değişik: 29/4/1992 - 3794/37
md.)**Kendi menkul kıymetlerini halka arz eden bankalar ile (V.)bölümde
öngörülen faaliyetlerde bulunan bankalar, bunlarla sınırlı olarak bu
Kanun hükümlerine tabi olurlar. Ancak Kanun hükümleri, ortak sayısı
bakımından bankalar hakkında uygulanmaz.

                Sermaye piyasası faaliyetlerinde bulunan bankalar için
gereken asgari fon miktarı, muhasebe, kayıt ve belge düzeni gibi
hususlar Hazine ve Dış Ticaret Müsteşarlığı'nın uygun görüşü alınarak
Kurul tarafından çıkarılacak bir yönetmelikle düzenlenir.

                Hisse senetleri halka arz yoluyla satılan bankaların
dağıtacakları temettü ile yeniden değerleme artış fonunun kullanımına
ilişkin esasları belirlemeye ilgili oldukları Bakanlık yetkilidir.

                Bankalar ve sigorta  şirketleri  kuruluş, denetim,
gözetim, muhasebe, mali tablo ve rapor standartları konularında kendi
özel kanunlarındaki hükümlere tabidir.

                b) Özel kanunla kurulmuş anonim ortaklıklarla ilgili
hükümler saklıdır.

                c) 12/3/1964 tarih ve 440 sayılı Kanuna tabi bankaların
bu kanun gereğince aracı sıfatıyla hisse senedi alım satımlarında,sözü
geçen Kanunun 4 üncü maddesi hükmü uygulanmaz.

                d) 1211 sayılı T.C.Merkez Bankası Kanunu ile 7397 sayılı
Sigorta Şirketlerinin Murakabesi Hakkında Kanun hükümleri saklıdır.

                **Ek Madde 1 – (Ek:15/12/1999 - 4487/27 md. ; Mülga:
26/9/2011 - KHK-660/32 md.)**

5304-16

 

            

             *Geçici Hükümler *

*            * **Geçici Madde 1 – (Mülga 29/4/1992 - 3794/39 md.) **

**             Geçici Madde 2 – **Bu Kanunun yürürlüğe girmesinden önce
kurulmuş olup, Kanunun 11 inci maddesindeki nitelikleri haiz anonim
ortaklıklar da bu Kanun hükümlerine tabidir. Kurul bu Kanuna göre
gerekli şartların yerine getirilmesi için söz konusu ortaklıklara 1 yılı
aşmamak üzere süre verebilir.

             **(Mülga ikinci ve üçüncü fıkralar: 29/4/1992 - 3794/39
md.) **

**             Geçici Madde 3 – (Mülga: 29/4/1992 - 3794/39 md.)**

**             Geçici Madde 4 – (Mülga: 29/4/1992 - 3794/39 md.)**

**             Geçici Madde 5 – (Mülga: 29/4/1992 - 3794/39 md.)**

**             Geçici Madde 6 – (Ek: 15/12/1999 - 4487/28 md.)**

             Bu Kanunun 10/A maddesinin yürürlüğe girmesinden sonra,
Kurulca aynı maddeye göre kaydı tutulması kararlaştırılan sermaye
piyasası araçlarını temsilen senet çıkarılmaz. Ancak 10/A maddesinin
yürürlüğe girmesini izleyen üçüncü yılın sonuna kadar yapılan
ihraçlarda, hak sahipleri, ihraçcı kuruluşlardan senet bastırılmasını
talep edebilirler.Bu taleplerin yerine getirilme süresi,yöntemi ve
uygulama esasları Kurulca belirlenir.

             Kurulca Kanunun 10/A maddesine göre kaydı tutulması
kararlaştırılan ve Kanunun yürürlüğe girmesinden önce ya da bu maddenin
birinci fıkrası uyarınca bastırılan sermaye piyasası araçlarının 10/A
maddesinin yürürlüğe girmesini izleyen altıncı yılın sonuna kadar
ihraçcı kuruluşlara, bunların yetkili kıldığı aracı kuruluşlara veya
sermaye piyasası araçlarının kaydını tutacak Merkezi Kayıt Kuruluşuna
teslim edilmesi zorunludur. Bu suretle teslim alınan senetler, Kurulca
belirlenecek esaslar çerçevesinde Merkezi Kayıt Kuruluşunda toplanarak,
iptal ve imha edilir, araçların temsil ettiği haklar Kanun hükümlerine
göre Merkezi Kayıt Kuruluşunda kaydedilir.

**         (Değişik üçüncü fıkra: 13/2/2011-6111/157 md.)** İkinci
fıkrada belirlenen sürenin sonuna kadar teslim edilmeyen sermaye
piyasası araçları, bu tarihten sonra borsada işlem göremez, aracı
kurumlarca alım satımına aracılık edilemez ve katılma belgelerinin geri
alımı yapılamaz. Teslim edilerek kayden izlenmesine başlanmış olan
sermaye piyasası araçlarını temsil eden senetler merasime gerek
kalmaksızın hükümsüz hale gelir ve imha edilir.

         ** (Ek dördüncü fıkra: 13/2/2011-6111/157 md.)** Her bir
sermaye piyasası aracı için Merkezi Kayıt Kuruluşu tarafından kayden
izlemenin başladığı tarihi izleyen yedinci yılın sonuna kadar teslim
edilmeyen sermaye piyasası araçları hisse senedi ise, ihraççıya kanunen
intikal eder. Bu durumda paydan doğmuş olan haklar, hisse senetlerinin
ihraççıya intikal tarihinde kendiliğinden sona ermiş sayılır. Söz konusu
payların satışı, ihraççılarca üç ay içerisinde yapılır. Teslim edilmeyen
diğer sermaye piyasası araçlarından doğan alacaklar, bu tarihte
zamanaşımına uğrar.

 

 

5305

 

             Bu maddenin birinci ve ikinci fıkralarında öngörülen
süreler Bakanlar Kurulu Kararı ile bir katına kadar uzatılabilir.

             **Geçici Madde 7 – (Ek: 15/12/1999 - 4487/28 md.)**

**            ** Sermaye piyasası araçları kaydileştirilinceye kadar,
sermaye piyasası araçları hakkında verilen ödeme yasağı ve iptal
kararları mahkemeler ve ihraçcılar tarafından Merkezi Kayıt Kuruluşuna
da bildirilir.

             **Geçici Madde 8 – (Ek: 15/12/1999 - 4487/28 md.)**

             Türkiye Sermaye Piyasası Aracı Kuruluşları Birliğinin
Statüsü bu Kanunun yürürlüğe girdiği tarihten itibaren bir yıl içinde
yürürlüğe konulur. Sermaye piyasasında faaliyette bulunmakta olan aracı
kuruluşlar, bu süre içerisinde Türkiye Sermaye Piyasası Aracı
Kuruluşları Birliğine üye olmak için Kurula başvurmakla yükümlüdürler.

             Bu üyelik başvuruları Kurul tarafından sonuçlandırılır.
Kurul, Statünün yürürlüğe girmesini izleyen bir ay içinde Birlik
üyelerini ilk genel kurul toplantısına çağırır.

             **Geçici Madde 9 – (Ek: 15/12/1999 - 4487/28 md.)**

             Yatırımcıları Koruma Fonunun başlangıç varlığının
oluşturulması amacıyla, İstanbul Menkul Kıymetler Borsası tarafından on
trilyon lira Fon hesabına yatırılır.

             Aracı kuruluşların 1998 yılı hisse senedi işlem
hacimlerinin parasal miktarı esas alınarak,Kanunun 46/A maddesi uyarınca
Yatırımcıları Koruma Fonuna yatırmakla yükümlü oldukları yıllık
ödenti,bu kuruluşlarca Fon Hesabına yatırılır.

             Bu madde uyarınca yapılması gereken ödentilerin,Fona
ilişkin Kurulca yapılacak düzenlemenin yürürlüğe girmesini izleyen bir
ay içerisinde Fon hesabına yatırılması zorunludur. Ödemelerin bu süre
içerisinde yapılmaması halinde, ödemede temerrüde düşülen kısma 46/A
maddesinde öngörülen oranda gecikme faizi uygulanır ve Fon tarafından
tahsil edilir.

             Kanunun 40 ıncı maddesinde öngörülen esaslara göre,
İstanbul Menkul Kıymetler Borsasının 31.12.1998 tarihi itibariyle
düzenlenen mali tablolarında yer alan gelirleri üzerinden belirlenen
tutar, Kanunun yürürlüğe girmesini izleyen bir ay içerisinde Kurul
hesabına yatırılır.

**             Geçici Madde 10 – (Ek: 21/2/2007-5582/20 md.) **

**            ** Türkiye Değerleme Uzmanları Birliği Statüsü bu Kanunun
yürürlüğe girdiği tarihten itibaren azami iki yıl içinde yürürlüğe
konulur. Gayrimenkul değerleme uzmanlığı lisansına sahip olanlar, bu
süre içerisinde Türkiye Değerleme Uzmanları Birliğine üye olmak için
Kurula başvurmakla yükümlüdürler.

             Bu üyelik başvuruları Kurul tarafından sonuçlandırılır.
Kurul, Birlik Statüsünün yürürlüğe girmesini izleyen bir ay içinde
Birlik üyelerini ilk genel kurul toplantısına çağırır. İlk genel kurula
ait masraflar, Birlik organları oluştuktan sonra Kurula geri ödenmek
üzere Kurul tarafından karşılanır.

5306

 

**            Geçici Madde 11 - (Ek: 21/2/2007-5582/20 md.) **

**            ** Bu maddenin yürürlüğe girmesinden önce düzenlenmiş
bulunan ve bu Kanunun 38/A maddesinin birinci fıkrasında yer alan konut
finansmanı tanımına uyan kredi ve finansal kiralama sözleşmelerinin
tarafı olan tüketiciler, bu maddenin yürürlüğe girmesini takiben üç ay
içerisinde, sözleşmenin yapılmış bulunduğu konut finansmanı kuruluşuna
başvuruda bulunarak, sözleşme konusu işlemin, bu Kanunun 38/A maddesinde
yer alan konut finansmanı tanımı kapsamı dışında değerlendirilmesi
talebinde bulunabilirler. Süresi içinde talepte bulunmayan
tüketicilerin, bu maddenin yürürlüğe girmesinden önce düzenlenmiş
bulunan sözleşmeleri, bu Kanunun 38/A maddesinin birinci fıkrası
kapsamında kabul edilir. Bu maddenin yürürlüğe girmesinden önce 4077
sayılı Tüketicinin Korunması Hakkında Kanuna göre akdedilen
sözleşmelerde, her halükârda borcun vadesinden önce ödenmesi durumunda
4077 sayılı Tüketicinin Korunması Hakkında Kanunun 10 uncu maddesinin
dördüncü fıkrası hükümleri uygulanır.

             **Geçici Madde 12 - (Ek: 21/2/2007-5582/20 md.) **

**            ** Finansal kiralama şirketleri ve finansman şirketleri,
bu Kanunun 38/A maddesinin yürürlüğe girdiği tarihten itibaren altı ay
içerisinde konut finansmanı faaliyetinde bulunamaz.

**Geçici Madde 13- (Ek: 13/2/2011-6111/158 md.)**

Kurul merkezinin İstanbul’a taşınmasına ilişkin iş ve işlemler
tamamlanıncaya kadar Kurulun idari merkezi Ankara’dır. Merkezin nakli,
iki yıl içinde tamamlanır. Bakanlar Kurulu bu süreyi uzatmaya
yetkilidir.

             *Yürürlük:*

*            * **Madde 51 – **Bu Kanunun 17-29 uncu maddeleri ile geçici
1 ve 4 üncü maddeleri yayımı tarihinde, diğer maddeleri yayımından altı
ay sonra yürürlüğe girer.

             *Yürütme: *

             **Madde 52 – **Bu Kanun hükümlerini Bakanlar Kurulu
yürütür.

                                                                              

**2499 SAYILI ANA KANUNA İŞLENEMEYEN HÜKÜMLER**

 

*             1-14/1/1988 tarih ve 311 sayılı KHK’nin Geçici 2 nci
maddesi*

             **Geçici Madde 2 – **Sermaye Piyasası Kurulu üyeliklerine
iki ay içinde atama yapılır. Bu atamalar yapılıncaya kadar mevcut üyeler
görevlerine devam eder.

             *2 - 29/4/1992 tarih ve 3794 sayılı Kanunun geçici
maddeleri*

             **Geçici Madde 1 – **Bu Kanunun, sermaye piyasası
araçlarını kayda almaya ilişkin hükümleri, Kanunun yürürlüğe girmesinden
sonra yapılacak ihraç ve halka arz başvurularında uygulanır.

 

5307

 

             **Geçici Madde 2 – **Bu Kanunun yürürlüğe girmesinden önce
Kurul'dan (A) serisi Borsa Bankerliği Belgesi alan aracı kurumların,
Kanun'un 30 uncu maddesinin birinci fıkrasının (a) ve (b) bentlerinde;
(B) serisi Borsa Bankerliği Belgesi alan aracı kurumların ise aynı
fıkranın (b) bendinde düzenlenen faaliyetlerde bulunma ve borsa üyelik
hakları saklıdır. Ancak bu aracı kurumlar sahip oldukları borsa
bankerliği belgelerini; Bu Kanunun yürürlüğü tarihinden itibaren 6 ay
içinde Kurul'a başvurarak, yetki belgeleriyle değiştirilmek
zorundadırlar.

             *3- 15/12/1999 tarih ve 4487 sayılı Kanunun geçici
maddeleri *

*            * **Geçici Madde 1 – **Bu Kanunun yürürlüğe girdiği tarihte
görevde olan Kurul Başkan, Başkanvekili ve üyeleri, atandıkları mevzuata
göre 3 yıllık görev sürelerini tamamlarlar. Bu Kanunun yürürlüğe girdiği
tarihte başkanvekilliği sıfatı, "İkinci Başkan" olarak değiştirilmiştir.

             Bu Kanunun yürürlüğe girdiği tarihte görevde olan Kurul
Başkan, Başkanvekili ve üyelerinin görev süresinin bitiminde, 2499
sayılı Sermaye Piyasası Kanunundaki esaslar çerçevesinde atanacak
üyelerden Başkan dışında, ikinci yılın sonunda kura sonucu belirlenecek
iki üye ve dördüncü yılın sonunda, kalan üyelerden kura sonucunda
belirnecek iki üyenin yerine, 2499 sayılı Sermaye Piyasası Kanununda
belirtilen hükümlere uygun olarak yeni üye ataması yapılır. Bankacılık
Düzenleme ve Denetleme Kurumu ile Türkiye Sermaye Piyasası Aracı
Kuruluşları Birliğinin karar organları oluşturuluncaya kadar, 2499
sayılı Sermaye Piyasası Kanunu uyarınca Bankacılık Düzenleme ve
Denetleme Kurumu tarafından gösterilecek adaylar, ilgili olduğu
Bakanlık; Türkiye Sermaye Piyasası Aracı Kuruluşları Birliği tarafından
gösterilecek adaylar ise Türkiye Bankalar Birliği tarafından gösterilir.

             **Geçici Madde 2 – **Bu Kanunun yürürlüğe girmesinden önce,
Kurulca tüm yetki belgeleri iptal edilen aracı kurumların, sermaye
piyayası faaliyetlerinden doğan alacak sahiplerinin Fonun imkanları da
dikkate alınarak alacaklarının bu maddedeki esaslar çerçevesinde kısmen
ödenmesini teminen özel bin Fon kurulmuştur. Söz konusu aracı kurum
alacaklarına Fondan ödeme yapılabilmesi için, bu Kanunun yürürlüğe
girmesinden önce veya sonra haklarında iflas davası açılması ve iflas
tasfiyesinde alacakların borç ödemeden aciz belgesine bağlanmış olması
zorunludur.

             İflas tasfiyesinde düzenlenen borç ödemeden aciz belgesine
bağlanmış nakit ve menkul kıymete ilişkin asıl alacak tutarı, aracı
kurumların yetki belgelerinin iptal edildiği tarihte geçerli T.C. Merkez
Bankası döviz alış kuru üzerinden Amerikan Dolarına çevrilir. Bu aracı
kurumların iflasının açılmasından sonra iflas tasfiyesi sırasında
yapılan ödemeler, ödemenin yapıldığı tarihte geçerli T.C. Merkez Bankası
döviz alış kurul üzerinden Amerikan Dolarına çevrilerek, dolar bazında
asıl alacaktan mahsup edilir. Bu suretle bulunan bakiye, borç ödemeden
aciz belgesine bağlandığı tarihte geçerli T.C. Merkez Bankası döviz alış
kuru üzerinden Türk Lirasına çevrilir ve üçüncü fıkradaki esaslara göre
hak sahiplerine ödenir.

             31/12/2000 tarihine kadar bir alacak sahibine yapılacak
ödeme tutarı 2 milyar Türk Lirasını aşamaz. Bu tutar, 1/1/2001
tarihinden sonra her yıl ilan edilen yeniden değerleme katsayısı
oranında artırılır. Ancak ikinci fıkra uyarınca, dolar bazında asıl
alacaktan mahsup edilen ara ödemeler tutarı, alacağın borç ödemeden aciz
belgesine bağlandığı tarih itibariyle T.C. Merkez bankası döviz alış
kuru üzerinden Türk Lirasına çevrilir ve bu fıkrada belirtilen azami
ödeme tutarından indirilerek, hak sahiplerine yapılacak azami tutar
belirlenir.

             Bu Kanunun yürürlüğe girmesini izleyen iki ay içerisinde,
bu Fona İstanbul Menkul Kıymetler Borsası tarafından 10 trilyon Türk
Lirası tahsis edilir. Bu Fon, Borsa Başkanlığınca, kamu bankalarında
mevduat hesabına ya da kamu borçlanma senetlerine yatırılarak
nemalandırılır. Fon bu madde gereğince yapılacak ödemeler dışında bir
amaçla kullanılamaz. Fonun, yapılacak ödemeleri karşılamaya yetmemesi
halinde, 5 trilyon Türk Lirasını geçmemek üzere, Bakanlar Kurulu
Kararıyla belirlenecek ek kaynak, İstanbul Menkul Kıymetler Borsası
tarafından karşılanır. Bu madde kapsamındaki ödemelerin tamamının
yapıldığı, ilgili iflas idarelerinin yazılı beyanlarıyla tespit
edildikten sonra, arta kalan kısmın İstanbul Menkul Kıymetler Borsasına
ait olur.

5308

 

             Fondan yapılacak ödemeler, ilgili iflas idarelerinin ibraz
ettiği borç ödemeden aciz belgelerine dayanarak, Sermaye Piyasası
Kurulunun uygun görüşü üzerine, İstanbul Menkul Kıymetler Borsası
Başkanlığınca iflas idarelerine yapılır. Sermaye Piyayası Kurulu,
ödemelerin bu madde hükümlerine uygun yapılmasını teminen, kesinleşmiş
sıra cetveline, iflas dosyasındaki belgelere, iflas idaresi ve iflas
dairesinden talep edebileceği belgelere dayanarak karşılıklı inceleme
yapma ve bu madde ile diğer ilgili mevzuat hükümlerine aykırı ödeme
taleplerini reddetme hakkını haizdir.

             Hak sahiplerine ödeme, iflas idarelerince gerçekleştirilir.
Müflis aracı kurumdan alacaklı görünen ortakları, yönetim kurulu ve
denetleme kurulu üyeleri, personeli ile bunların eşlerine ve üçüncü
derece dahil kan ve sıhri hısımlarına ve sermaye piyasası kurumlarına bu
madde kapsamında ödeme yapılmaz. İstanbul Menkul Kıymetler Borsası,
yaptığı ödemeler için, borç ödemeden aciz belgesi sahiplerinin haklarına
halef olur. Alacaklıların, bu madde uyarınca yapılan ödemeleri aşan
alacakları için genel hükümlerden doğan hakları saklıdır.

             Bu maddenin uygulanması ile ilgili esas ve usulleri
belirlemeye ve gerekli düzenlemeleri yapmaya Bakanlar Kurulu yetkilidir.

             **Geçici Madde 3 –** Bu Kanunun 13 üncü maddesi ile 2499
sayılı Sermaye Piyasası Kanununun 28 inci maddesinin (a) bendinde
yapılan değişiklik uyarınca, kurul Başkan ve üyeleri ile personeli için
yeniden belirlenecek olan her türlü ödemeler dahil, aylık ücretleri
toplamının, bu Kanunun yürürlüğe girdiği tarihten önceki ayda almakta
oldukları her türlü ödemeler dahil aylık ücretleri toplamından az olması
halinde, bu durum giderilinceye kadar aradaki fark herhangi bir vergi ve
kesintiye tabi olmaksızın tazminat olarak ödenir.^(1)^

*4 - 3/7/2005  tarihli ve 5398 sayılı Kanunun Geçici 2 nci Maddesi:*

**Geçici Madde 2 -** İstanbul Menkul Kıymetler Borsası, Radyo ve
Televizyon Üst Kurulu, Rekabet Kurumu, Sermaye Piyasası  Kurulu,
Bankacılık Düzenleme ve Denetleme Kurumu, Telekomünikasyon Kurumu,
Enerji Piyasası Düzenleme Kurumu, Kamu İhale Kurumu ile Tütün, Tütün
Mamulleri ve Alkollü İçkiler Piyasası Düzenleme Kurumunca elde edilen
her türlü gelirin 30.6.2005 tarihine kadar birikmiş tutarlarından Maliye
Bakanının teklifi ve Başbakanın onayı ile kurum ve kuruluşlar itibarıyla
belirlenecek oranlara göre hesaplanacak kısmı; bütçenin (B) işaretli
cetveline gelir kaydedilmek üzere Maliye Bakanı tarafından belirlenecek
süre içinde Maliye Bakanlığı Merkez Saymanlık Müdürlüğünün Türkiye
Cumhuriyet Merkez Bankası nezdindeki hesabına yatırılır. Ayrıca, anılan
kurum ve kuruluşların 31.12.2005 tarihine kadar kasalarında oluşacak
nakit fazlaları da bunların görüşü alınmak suretiyle bu fıkrada
belirlenen esaslara göre kesilerek ilgili hesaba aktarılır.

             Söz konusu kurum ve kuruluşlar 30.6.2005 tarihine kadar
birikmiş gelir tutarları ile kasa ve banka mevcutlarını 15.7.2005
tarihine kadar; her ayın gelir ve giderleriyle kasa ve banka
mevcutlarını gösterir malî bilgileri ise izleyen ayın yedinci günü
sonuna kadar Maliye Bakanlığına bildirirler. Bu maddede belirtilen
tutarların süresi içinde ödenmemesi halinde, ödenmeyen tutarlar 6183
sayılı Amme Alacaklarının Tahsil Usulü Hakkında Kanun hükümlerine göre
gecikme zammı da uygulanmak suretiyle takip ve tahsil edilir.

 

 

*——————————*

*(1)      Bu maddenin yürürlüğe giriş tarihi, 15/12/1999 tarih ve 4487
sayılı Kanunun 30 uncu maddesiyle 1/1/2005 olarak hüküm altına
alınmıştır.*

5309-5323

 

**2499 SAYILI KANUNA EK VE DEĞİŞİKLİK GETİREN MEVZUATIN**

**                             YÜRÜRLÜĞE GİRİŞ TARİHİNİ GÖSTERİR LİSTE**

 

 
**Kanun                                                                                                                        
Yürürlüğe**

***     No.                               Farklı tarihte yürürlüğe giren
maddeler                         giriş tarihi***

    **3291    **                                                       
–                                                                
3/6/1986

**KHK-311**                                                       
–                                                              
29/2/1988

     **3794**                                                          
–                                                              
13/5/1992

**KHK-558**                                                       
–                                                              
27/6/1995

     4487        – 1 inci maddesi, yayımı tarihinden geçerli olmak
üzere, Merkezi

                        Kayıt Kuruluşunun kurulduğu tarihte,

                     – 23 ve 24 üncü maddeleri, yayımı tarihinden
geçerli olmak üzere,

                        Merkezi Kayıt Kuruluşunun kurulmasını takiben
Yatırımcıları

                        Koruma Fonuna ilişkin Kurulca yapılacak
düzenlemenin yürürlüğe

                        girdiği tarihte,

                     – 13 üncü maddesi ve geçici 3 üncü
maddesi,                                               1/1/2005

                     – Diğer maddeleri yayımı
tarihinde,                                                          
18/12/1999

     4629                                                          
–                                                            1/1/2002
ta-

                                                                                                                               
  rihinden geçerli

                                                                                                                                     
olmak üzere

            
                                                                                                                             
3/3/2001

                                                                                                                                           
Tarihinde

 

 
**Değiştiren                                                                                                                
  Yürürlüğe**

***  Kanun                            2499 sayılı Kanunun değiştirilen
maddeleri                        giriş tarihi***

 5398             İşlenemeyen
Hüküm                                                                                  
21/7/2005

 5582           
3,13/A,13/B,22,28,38/A,38/B,38/C,39,39/A,40/D,46/A,46/C,

                      47,47/A, Geçici Madde
10,11,12                                                                
6/3/2007

 5728            25, 33, 36, 46/A, 47, 47/A,
49                                                                     
8/2/2008

 6111            17, 25, 28, 40, Geçici 6, Geçici
13                                                     
        25/2/2011

 6111                           
10/A                                                                
                         31/5/2011

 6111                             
30                                                             
                             31/8/2011

KHK/654                    
  22                                                            
                               11/10/2011

KHK/660                       Ek Madde
1                                                            
                  2/11/2011

 

 
