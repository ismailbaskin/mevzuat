**6325 sayılı Kanun ile değişik hali**

**AVUKATLIK KANUNU**

**Kanun Numarası : 1136**

**Kabul Tarihi : 19/3/1969**

**Yayımlandığı R. Gazete : Tarih : 7/4/1969 Sayı : 13168**

**Yayımlandığı Düstur : Tertip : 5 Cilt : 8 Sayfa : 1694**

*Bu Kanunun yürürlükte olmayan hükümleri için bakınız*

*"Yürürlükteki Bazı Kanunların Mülga Hükümleri Külliyatı"*

*Cilt: 2 Sayfa: 1041*

BİRİNCİ KISIM

*Avukatlık ve Avukat*

*Avukatlığın mahiyeti:*

**Madde 1 –** Avukatlık, kamu hizmeti ve serbest bir meslektir.

**(Değişik : 2/5/2001 - 4667/1 md.)** Avukat, yargının kurucu
unsurlarından olan bağımsız savunmayı serbestçe temsil eder.

*Avukatlığın amacı:*

**Madde 2 –** **(Değişik birinci fıkra : 2/5/2001 - 4667/2 md.)**
Avukatlığın amacı; hukuki münasabetlerin düzenlenmesini, her türlü
hukuki mesele ve anlaşmazlıkların adalet ve hakkaniyete uygun olarak
çözümlenmesini ve hukuk kurallarının tam olarak uygulanmasını her
derecede yargı organları, hakemler, resmi ve özel kişi, kurul ve
kurumlar nezdinde sağlamaktır.

Avukat bu amaçla hukuki bilgi ve tecrübelerini adalet hizmetine ve
kişilerin yararlanmasına tahsis eder.

**(Değişik : 2/5/2001 - 4667/2 md.)** Yargı organları, emniyet
makamları, diğer kamu kurum ve kuruluşları ile kamu iktisadi
teşebbüsleri, özel ve kamuya ait bankalar, noterler, sigorta şirketleri
ve vakıflar avukatlara görevlerinin yerine getirilmesinde yardımcı olmak
zorundadır. Kanunlarındaki özel hükümler saklı kalmak kaydıyla, bu
kurumlar avukatın gerek duyduğu bilgi ve belgeleri incelemesine sunmakla
yükümlüdür. Bu belgelerden örnek alınması vekaletname ibrazına bağlıdır.
Derdest davalarda müzekkereler duruşma günü beklenmeksizin mahkemeden
alınabilir.

İKİNCİ KISIM

*Avukatlık Mesleğine Kabul*

*Avukatlığa kabul şartları:*

**Madde 3 – (Değişik: 30/1/1979 - 2178/1 md.)**

Avukatlık mesleğine kabul edilebilmek için :

a\) Türkiye Cumhuriyeti vatandaşı olmak,

b\) Türk hukuk fakültelerinden birinden mezun olmak veya yabancı memleket
hukuk fakültesinden mezun olup da Türkiye hukuk fakülteleri
programlarına göre noksan kalan derslerden başarılı sınav vermiş
bulunmak,

4516

c\) Avukatlık stajını tamamlayarak staj bitim belgesi almış bulunmak,

d\) **(Ek : 2/5/2001 - 4667/3 md.; Mülga: 28/11/2006-5558/1 md.) ^(1)^**

e\) Levhasına yazılmak istenen baro bölgesinde ikametgahı bulunmak,

f\) Bu Kanuna göre avukatlığa engel bir hali olmamak gerekir.^(2)^

*İstisnalar:*

**Madde 4 – (Değişik: 2/5/2001 - 4667/4 md.)**

Adli, idari ve askeri yargı hakimlik ve savcılıklarında, Anayasa
Mahkemesi raportörlüklerinde, Danıştay üyeliklerinde, üniversiteye bağlı
fakültelerin hukuk bilimi dersleri dalında profesörlük, doçentlik,
yardımcı doçentlik görevlerinde dört yıl, kamu kurum ve kuruluşlarının
hukuk müşavirliği görevinde on yıl süre ile hizmet etmiş olanlarda 3
üncü maddenin (c) ve (d) bentlerinde yazılı koşullar aranmaz.

Türk vatandaşları ve Türk uyruğuna kabul olunanlardan yabancı hukuk
fakültelerinden mezun olup da, geldikleri yerde dört yıl süreyle
mahkemelerin her derecesinde hakimlik, savcılık veya avukatlık yapmış ve
avukatlığı meslek edinmiş bulunanlar, 3 üncü maddenin (b) bendinde
yazılı olduğu biçimde Türk hukuk fakülteleri programlarına göre noksan
kalan derslerden usulüne uygun olarak yapılan sınavlarda başarı
göstermiş ve ayrıca Türkçe’yi iyi bilir oldukları da bir sınavla
anlaşılmış olmak kaydıyla, 3 üncü maddenin (c) ve (d) bentlerinde yazılı
koşulların dışında tutulurlar.

Birinci ve ikinci fıkrada gösterilenlerin baro levhasına yazılmasında,
17 nci maddenin (1) ve (2) numaralı bentlerinde yazılı belgelerden başka
sicil özetlerinin onanmış bir örneğinin de verilmesi gereklidir.

*Avukatlığa kabulde engeller: ^(3)^*

**Madde 5 –** Aşağıda yazılı durumlardan birinin varlığı halinde,
avukatlık mesleğine kabul istemi reddolunur :

a\) **(Değişik : 23/1/2008-5728/326 md.)** Türk Ceza Kanununun 53 üncü
maddesinde belirtilen süreler geçmiş olsa bile; kasten işlenen bir
suçtan dolayı iki yıldan fazla süreyle hapis cezasına ya da Devletin
güvenliğine karşı suçlar, Anayasal düzene ve bu düzenin işleyişine karşı
suçlar, (…)^(3)^ zimmet, irtikâp, rüşvet, hırsızlık, dolandırıcılık,
sahtecilik, güveni kötüye kullanma, hileli iflas, ihaleye fesat
karıştırma, edimin ifasına fesat karıştırma, suçtan kaynaklanan
malvarlığı değerlerini aklama veya kaçakçılık suçlarından mahkûm olmak,

b\) **(Değişik: 22/1/1986 - 3256/2 md.)** Kesinleşmiş bir disiplin kararı
sonucunda hakim, memur veya avukat olma niteliğini kaybetmiş olmak,

c\) Avukatlık mesleğine yaraşmayacak tutum ve davranışları çevresince
bilinmiş olmak,

d\) Avukatlık mesleği ile birleşemiyen bir işle uğraşmak,

e\) Mahkeme kararı ile kısıtlanmış olmak,

f\) İflas etmiş olup da itibarı iade edilmemiş bulunmak (Taksiratlı ve
hileli müfgisler itibarları iade edilmiş olsa dahi kabul olunmazlar),

g\) Hakkında aciz vesikası verilmiş olup da bunu kaldırmamış bulunmak,

h\) Avukatlığı sürekli olarak gereği gibi yapmaya engel vücut veya akılca
malul olmak.

**(Değişik: 2/5/2001 - 4667/5 md.)** Birinci fıkranın (a) bendinde
sayılan yüz kazırtıcı suçlardan biri ile hüküm giymiş olanların cezası
ertelenmiş, paraya çevrilmiş veya affa uğramış olsa da avukatlığa kabul
edilmezler.

——————————

*(1) 28/11/2006 tarihli ve 5558 sayılı Kanunun 1 inci maddesiyle
düzenlenen bu hüküm, Anayasa Mahkemesi’nin 15/10/2009 tarihli ve E.:
2007/16, K.: 2009/147 sayılı Kararı ile iptal edilmiştir.*

*(2) Bu maddeye, 2/5/2001 tarihli ve 4667 sayılı Kanunla, (d) bendi
eklenmiş, varolan (d) ve (e) bendleri, sırasıyla (e) ve (f) bendi olarak
teselsül ettirilmiştir.*

*(3) Bu maddenin birinci fıkrasının (a) bendinde yer alan “… milli
savunmaya karşı suçlar, devlet sırlarına karşı suçlar ve casusluk, … ”
bölümü, Anayasa Mahkemesi’nin 25/2/2010 tarihli ve E.: 2008/17, K.:
2010/44 sayılı Kararı ile iptal edilmiştir.*

4517

**(Değişik : 22/1/1986 - 3256/2 md.)** Adayın birinci fıkranın (a)
bendinde yazılı cezalardan birini gerektiren bir suçtan kovuşturma
altında bulunması halinde, avukatlığa alınması isteği hakkındaki kararın
bu kovuşturmanın sonuna kadar bekletilmesine karar verilebilir.

Şu kadar ki, ceza kovuşturmasının sonucu ne olursa olsun avukatlığa
kabul isteğinin geri çevrilmesi gereken hallerde, sonuç beklenmeden
istek karara bağlanır.

*Baroya yazılma istemi:*

**Madde 6 – (Değişik: 2/5/2001 - 4667/6 md.)**

(…)^(1)^ 4 üncü maddedeki koşulları taşıyanlar başvurdukları yer barosu
levhasına yazılmalarını dilekçe ile isteyebilirler.

*Karar:*

**Madde 7 –** Baro yönetim kurulu, levhaya yazılma istemi hakkında
başvurma dilekçesinin varış tarihinden itibaren bir ay içinde gerekçeli
olarak karar vermekle ödevlidir.

Süresi içinde karar verilmediği takdirde, adayın avukatlığa kabul istemi
reddedilmiş sayılır. Bu halde aday bir aylık sürenin bitiminden itibaren
onbeş gün içinde Türkiye Barolar Birliğine itiraz edebilir. İtiraz
üzerine 8 inci madde hükmü kıyas yolu ile uygulanır.

*Redde veya kovuşturma sonuna kadar beklenmesine dair karara itiraz:*

**Madde 8 –** Baro Yönetim Kurulu, avukatlığa kabul istemini reddettiği
veya kovuşturma sonuna kadar beklenmesine karar verdiği takdirde bunun
gerekçesini kararında gösterir. Gerekçeli karar adaya tebliğ olunur.

Aday, bu karara karşı, tebliğ tarihinden itibaren onbeş gün içinde,
kararı veren baro vasıtasiyle Türkiye Barolar Birliğine itiraz edebilir.
Baro tarafından adaya, itiraz tarihini tesbit eden bir belge verilir. Bu
belge hiçbir vergi, harç ve resme tabi değildir.

Türkiye Barolar Birliği, itiraz üzerine dosya üzerinde gerekli
incelemeleri yaptıktan sonra, itirazı kabul veya reddeder. Türkiye
Barolar Birliği itiraz tarihinden itibaren bir ay içinde bir karar
vermezse, itiraz reddedilmiş sayılır.

**(Değişik : 2/5/2001 - 4667/7 md.)** Baro yönetim kurullarının adayın
levhaya yazılması hakkındaki kararları, karar tarihinden itibaren onbeş
gün içinde Türkiye Barolar Birliğine gönderilir. Türkiye Barolar Birliği
kararın kendisine ulaştığı tarihten itibaren bir ay içinde uygun bulma
veya bulmama kararını ve itirazın kabul veya reddi hakkındaki
kararlarını onaylamak üzere karar tarihinden itibaren bir ay içinde
Adalet Bakanlığına gönderir. Bu kararlar Adalet Bakanlığına ulaştığı
tarihten itibaren iki ay içinde Bakanlıkça karar verilmediği veya karar
onaylandığı takdirde kesinleşir. Ancak Adalet Bakanlığı uygun bulmadığı
kararları bir daha görüşülmek üzere, gösterdiği gerekçesiyle birlikte
Türkiye Barolar Birliğine geri gönderir. Geri gönderilen bu kararlar,
Türkiye Barolar Birliği Yönetim Kurulunca üçte iki çoğunlukla aynen
kabul edildiği takdirde onaylanmış, aksi halde onaylanmamış sayılır;
sonuç Türkiye Barolar Birliği tarafından Adalet Bakanlığına bildirilir.

Baro yönetim kurulunun, avukatlığı kabul isteminin reddi vaya kovuşturma
sonuna kadar beklenmesi hakkındaki kararları, süresi içinde itiraz
edilmediği takdirde kesinleşir.

**(Değişik : 2/5/2001 - 4467/7 md.)** Adalet Bakanlığının dördüncü fıkra
uyarınca verdiği kararlara karşı, Türkiye Barolar Birliği, aday ve
ilgili baro; Adalet Bakanlığının uygun bulmayıp bir daha görüşülmek
üzere geri göndermesi üzerine Türkiye Barolar Birliğince verilen
kararlara karşı ise, Adalet Bakanlığı, aday ve ilgili baro idari yargı
merciine başvurabilir.

Barolar, kesinleşen kararları derhal yerine getirmeye mecburdurlar.

\_\_\_\_\_\_\_\_\_\_\_\_\_\_\_\_\_\_\_\_\_

*(1) 28/11/2006 tarihli ve 5558 sayılı Kanunun 1 inci maddesiyle bu
arada yer alan “Avukatlık sınavını başarmış olanlar veya“ ibaresi madde
metninden çıkarılmıştır. Daha sonra bu hüküm, Anayasa Mahkemesi’nin
15/10/2009 tarihli ve E.: 2007/16, K.: 2009/147 sayılı Kararı ile iptal
edilmiştir.*

4518

*Avukatlık ruhsatnamesi ve yemin:*

**Madde 9 –** Avukatlık meslekine kabul edilen adaya, ilgili baro
tarafından bir ruhsatname verilir.

Avukatlığa kabul, ruhsatnamenin verildiği andan itibaren hüküm ifade
eder.

Aday böylece avukatlığa kabul edildikten sonra (Avukat) unvanını
kullanmak hakkını kazanır. Durum Türkiye Barolar Birliğine bildirilir.

**(Değişik dördüncü fıkra: 13/1/2004 – 5043/1 md.)** Ruhsatnameler ve
avukat kimlikleri Türkiye Barolar Birliği tarafından tek tip olarak
bastırılır ve düzenlenir. 8 inci maddenin dördüncü fıkrasında belirtilen
şekilde Türkiye Barolar Birliği Yönetim Kurulunca uygun bulma kararı
verildiğinde ruhsatnameler Birlik Başkanı ve ilgili Baro Başkanı
tarafından imzalanır. Avukat kimlikleri, tüm resmî ve özel kuruluşlar
tarafından kabul edilecek resmî kimlik hükmündedir.

Mesleke kabul edilen avukata ruhsatname verilirken, baro yönetim kurulu
önünde aşağıdaki şekilde andiçtirilir:

**(Değişik : 2/5/2001 - 4667/8 md.)** Hukuka, ahlaka, mesleğin onuruna
ve kurallarına uygun davranacağıma namusum ve vicdanım üzerine
andiçerim.

Avukatın andiçtirildiği, andın metnini de kapsıyan bir tutanağa bağlanır
ve ilgilinin dosyasında saklanır. Tutanak baro yönetim kurulu üyeleri
ile birlikte andiçen avukat tarafından imzalanır.

*Ret kararının bildirilmesi:*

**Madde 10 –** Avukatlık meslekine kabul edilmek için baroya başvuran
bir adayın bu isteminin reddine veya kovuşturma sonuna kadar
beklenmesine dair kararlar kesinleşince, ilgili baro, adayın adını diğer
barolara ve Türkiye Barolar Birliğine bildirir. Bu halde, ret ve bekleme
sebepleri ortadan kalkmadıkça, hiçbir baro o kimseyi levhasına yazamaz.

ÜÇÜNCÜ KISIM

*Yasak Haller*

*Avukatlıkla birleşemiyen işler:*

**Madde 11 –** Aylık, ücret, gündelik veya kesenek gibi ödemeler
karşılığında görülen hiçbir hizmet ve görev, sigorta prodüktörlüğü,
tacirlik ve esnaflık veya meslekin onuru ile bağdaşması mümkün olmıyan
her türlü iş avukatlıkla birleşemez.

*Avukatlıkla birleşebilen işler:*

**Madde 12 – (Değişik: 22/1/1986 - 3256/3 md.)**

Aşağıda, sayılan işler 11 inci madde hükmü dışındadır:

a\) Milletvekilliği, il genel meclisi ve belediye meclisi üyeliği,

b\) **(Değişik : 2/5/2001 - 4667/9 md.)** Hukuk alanında profesör ve
doçentlik, ^(1)^

c\) Özel hukuk tüzelkişilerinin hukuk müşavirliği ve sürekli avukatlığı
ile bir avukat yazıhanesinde ücret karşılığında avukatlık,

d\) Hakemlik, arabuluculuk, tasfiye memurluğu, yargı mercilerinin veya
adli bir dairenin verdiği herhangi bir görev veya hizmet, ^(2)^

e\) Kamu iktisadi Teşebbüsleri Hakkında 233 sayılı Kanun Hükmünde
Kararnamede başka iş veya hizmetle uğraşmaları yasaklanmamış bulunmak
şartıyla; bu Kanun Hükmünde Kararnamenin kapsamına giren İktisadi Devlet
Teşekkülleri, kamu iktisadi kuruluşları ve bunların müesseseleri, bağlı
ortaklıkları ve iştirakleri ve iktisadi Devlet Teşekkülleri ile Kamu
İktisadi kuruluşları dışında kalıp sermayesi Devlete ve diğer kamu
tüzelkişilerine ait bulunan kuruluşların yönetim kurulu başkanlığı,
üyeliği, denetçiliği,

f\) Anonim, limited, kooperatif şirketlerin ortaklığı, yönetim kurulu
başkanlığı, üyeliği ve denetçiliği ve komandit şirketlerde komanditer
ortaklık,

g\) Hayri, ilmi ve siyasi kuruluşların yönetim kurulu başkanlığı, üyeliği
ve denetçiliği,

——————————

*(1) Bu hüküm, 4667 sayılı Kanunun yayımı tarihi olan 10/5/2001
tarihinden 1 yıl sonra yürürlüğe girmiştir.*

*(2) 7/6/2012 tarihli ve 6325 sayılı Kanunun 35 inci maddesiyle, bu
bentte yer alan “Hakemlik” ibaresinden sonra gelmek üzere
“arabuluculuk,” ibaresi eklenmiştir.*

4519

[[]{#OLE_LINK30 .anchor}]{#OLE_LINK31 .anchor}h) Gazete ve dergi
sahipliği veya bunların yayım müdürlüğü,

Milletvekilleri hakkında, 3069 sayılı Türkiye Büyük Millet Meclisi
Üyeliği ile Bağdaşmayan İşler Hakkında Kanun hükümleri saklıdır.

**(Değişik : 2/5/2001 - 4667/9 md.)** (e) bendinde gösterilenlerin,
Hazinenin, belediye ve özel idarelerin, il ve belediyelerin yönetimi ve
denetimi altında bulunan daire ve kurumların, köy tüzel kişiliklerinin
ve kamunun hissedar olduğu şirket ve kuruluşların aleyhinde; il genel
meclisi ve belediye meclisi üyelerinin de bağlı bulundukları tüzel
kişilerin ve yüksek öğretimde görevli profesör ve doçentlerin yüksek
öğretim kurum ve kuruluşları aleyhindeki dava ve işleri takip etmeleri
yasaktır.

Bu yasak, avukatların ortaklarını ve yanlarında çalıştırdıkları
avukatları da kapsar.

Bir kadroya bağlı olarak aylık veya ücreti Devlet, il veya belediye
bütçelerinden yahut Devlet, il veya belediyelerin yönetimi ve denetimi
altındaki daire ve müessese yahut şirketlerden verilen müşavir ve
avukatlar, yalnız bu daire, müessese ve şirketlere ait işlerde avukatlık
yapabilirler.

*Avukatın hakim veya savcı ile hısımlık veya evlilik münasebeti:*

**Madde 13 –** Bir hakim veya Cumhuriyet Savcısının eşi, sebep veya
nesep itibariyle usul ve füruundan veya ikinci dereceye kadar (Bu derece
dahil) hısımlarından olan avukat, o hakim veya Cumhuriyet Savcısının
baktığı dava ve işlerde avukatlık edemez.

*Bazı görevlerden ayrılanların avukatlık edememe yasağı:*

**Madde 14 – (İptal birinci fıkra: Anayasa Mahkemesi’nin 1/10/2009
tarihli ve E.: 2009/67, K.: 2009/119 sayılı Kararı ile.)**

Yukarıki fıkra hükmü Anayasa Mahkemesi üyeleri ve Yüksek Mahkemeler
hakimleri hakkında da uygulanır.

**(Değişik: 22/1/1986 - 3256/4 md.)** Devlet, belediye, il özel idare ve
Kamu İktisadi Teşebbüsleri Hakkında 233 Sayılı Kanun Hükmünde
Kararnamenin kapsamına giren iktisadi Devlet Teşekkülleri ile kamu
iktisadi kuruluşları ve bunların müessese, bağlı ortaklık ve
iştiraklerinde çalışanlar, buralardan ayrıldıkları tarihten itibaren iki
yıl geçmeden ayrıldıkları idare aleyhine dava alamaz ve takipte
bulunamazlar.

**(Ek: 1/4/1981 - 2442/1 md.)** Askeri Yargıtay Başkanı, Başsavcısı,
İkinci Başkanı, Daire Başkanları ve Üyeleri, Milli Savunma Bakanlığı
Askeri Adalet İşleri Başkanı, Askeri Adalet Teftiş Kurulu Başkanı,
Genelkurmay Adli Müşaviri, sıkıyönetim adli müşavirleri ve sıkıyönetim
askeri mahkemelerinde görevli hakim ve savcılar ile yardımcıları, başka
hizmetlere atanmış olsalar bile anılan görevlerden ayrıldıkları tarihten
itibaren üç yıl süre ile sıkıyönetim askeri mahkemelerinde avukatlık
yapamazlar.

DÖRDÜNCÜ KISIM

*Staj*

*Genel olarak:*

**Madde 15 – (Değişik: 30/1/1979 - 2178/4 md.)**

Avukatlık stajı bir yıldır. Stajın bu kısmında yer alan hükümler
uyarınca ilk altı ayı mahkemelerde ve kalan altı ayı da en az beş yıl
kıdemi olan (bu beş yıllık kıdem hesabına Kanunun 4 üncü maddesinde
yazılı hizmette geçen süreler de dahildir.) bir avukat yanında yapılır.

Stajın hangi mahkeme ve adalet dairelerinde, ne surette yapılacağı
yönetmelikte gösterilir.

4520

*Aranacak şartlar :*

**Madde 16 – (Değişik: 2/5/2001 - 4667/11 md.)** 3 üncü maddenin (a),
(b) ve (f) bentlerinde yazılı koşulları taşıyanlardan, stajyer olarak
sürekli staj yapmalarına engel işleri ve 5 inci maddede yazılı engelleri
bulunmayanlar, staj yapacakları yer barosuna bir dilekçe ile
başvururlar.

*Dilekçeye eklenecek belgeler :*

**Madde 17 –** 16 ncı madde gereğince verilecek dilekçeye, aşağıda
gösterilen belgeler eklenir.

1\. Kanunun aradığı şartlara ilişkin belgelerin asılları ile onanmış
ikişer örneği,

2\. Adayın 3 üncü maddenin (f) ve 5 inci maddenin (a) bendlerinde yazılı
halleri bulunmadığını gösteren bildiri kağıdı,

3\. Yanında staj göreceği avukatın yazılı muvafakati,

4\. Adayın ahlak durumu hakkında, o baroya yazılı iki avukat tarafından
düzenlenmiş tanıtma kağıdı.

Bu belgelerin birer örneği baro başkanı tarafından onaylanarak Türkiye
Barolar Birliğine gönderilir. Diğer örnek veya asılları barodaki
dosyasında saklanır. 22 nci maddenin 2 ve 3 üncü fıkralarında yazılı
hallerde, adayın yanında staj göreceği avukatın yazılı muvafakatine ait
belge aranmaz.

**(Ek: 22/1/1986 - 3256/5 md.; Değişik üçüncü fıkra: 23/1/2008-5728/328
md.)** Staj isteminde bulunan tarafından verilen bildiri kağıdının
hilafı ortaya çıktığı takdirde adaya Cumhuriyet savcısı tarafından
ikiyüz Türk Lirası idarî para cezası verilir.

*İstemin ilanı:*

**Madde 18 –** Adayın istemi,yukarıdaki maddede yazılı hususlarla
birlikte, istem tarihinden itibaren on gün içinde baronun ve adalet
dairesinin uygun bir yerinde onbeş gün süre ile asılarak ilan olunur.

Her avukat veya stajyer yahut diğer ilgililer, bu süre içinde, adayın
stajyer listesine yazılmasına itirazda bulunabilirler. Şu kadar ki,
itirazın incelelenebilmesi, açık delil veya vakıaların gösterilmiş
olmasına bağlıdır.

*Rapor:*

**Madde 19 –** Baro başkanı, istemin ilanından önce, baroya bağlı
avukatlardan birini adayın gerekli nitelikleri taşıyıp taşımadığını ve
avukatlıkla birleşmiyen bir işle uğraşıp uğraşmadığını araştırarak bir
rapor düzenlemek üzere görevlendirir.

Görevlendirilen avukat, raporu en geç onbeş gün içinde baroya vermekle
yükümlüdür.

*Karar:*

**Madde 20 –** Baro yönetim kurulu, itiraz süresinin bitmesinden
itibaren bir ay içinde, 19 uncu maddede yazılı raporu da göz önünde
tutarak, adayın stajyer listesine yazılıp yazılmaması hakkında gerekçeli
bir karar verir. Karar ilgiliye tebliğ edilmekle beraber, bir örneği de
incelenmek üzere dosyası ile birlikte o yer Cumhuriyet Savcılığına
verilir.

Bu karar aleyhine baro yönetim kurulu üyeleri karar tarihinden, o yer
Cumhuriyet savcısı kararın kendisine verildiği, ilgili ise kararın
kendisine tebliğ edildiği tarihten itibaren onbeş gün içinde Türkiye
Barolar Birliğine itiraz edebilirler.

4521

Birinci fıkrada yazılı süre içinde bir karar verilmemiş olması halinde
talep reddedilmiş sayılır. Bu takdirde, bir aylık sürenin bitiminden
itibaren onbeş gün içinde aday Türkiye Barolar Birliğine itiraz
edebilir.

**(Değişik : 2/5/2001 - 4667/12 md.)** Türkiye Barolar Birliğinin itiraz
üzerine verdiği kararlar Adalet Bakanlığına ulaştığı tarihten itibaren
iki ay içinde Bakanlıkça karar verilmediği veya karar onaylandığı
takdirde kesinleşir. Ancak Adalet Bakanlığı uygun bulmadığı kararları
bir daha görüşülmek üzere, gösterdiği gerekçesiyle birlikte Türkiye
Barolar Birliğine geri gönderir. Geri gönderilen bu kararlar, Türkiye
Barolar Birliği Yönetim Kurulunca üçte iki çoğunlukla aynen kabul
edildiği takdirde onaylanmış, aksi halde onaylanmamış sayılır; sonuç
Türkiye Barolar Birliği tarafından Adalet Bakanlığına bildirilir.

**(Değişik : 2/5/2001 - 4667/12 md.)** Adalet Bakanlığının yukarıdaki
fıkra uyarınca verdiği kararlara karşı, Türkiye Barolar Birliği, aday ve
ilgili baro; Adalet Bakanlığının onaylamayıp geri göndermesi üzerine
Türkiye Barolar Birliğinin verdigi kararlara karşı ise, Adalet
Bakanlığı, aday ve ilgili baro idari yargı merciine başvurabilir.

*Stajın başlangıcı :*

**Madde 21 –** Avukatlık stajı listeye yazılma ile başlar. İtiraz
yazılmayı durdurur.

*Yanında staj yapılacak avukat:*

**Madde 22 –** Avukat yanında staja başlıyabilecekleri Cumhuriyet
savcılığınca baroya bildirilenler, evvelce dilekçelerinde gösterdikleri
ve muvafakatini aldıkları avukat yanında staja başlarlar.

Baro başkanının isteği veya ilgililerin başvurması üzerine, baro yönetim
kurulu, stajın dilekçede gösterilenden başka bir avukat yanında
yapılmasına karar verebilir.

17 nci maddenin 3 üncü bendinde yazılı belgeyi almak imkanını bulamıyan
adayların hangi avukat yanında staj göreceğini baro başkanı tayin eder.

Avukat, ikinci ve üçüncü fıkralardaki hallerde stajiyeri kabul
zorunluluğundadır.

*Stajın yapılması ve stajiyerin ödevleri:*

**Madde 23 – (Değişik : 2/5/2001 - 4667/13 md.)**

Staj kesintisiz olarak yapılır. Stajyerin haklı nedenlere dayanarak
devam etmediği günler, engelin kalkmasından sonraki bir ay içinde
başvurduğu takdirde, mahkeme stajı sırasında Adalet Komisyonu, avukat
yanındaki staj sırasında ise baro yönetim kurulu kararı ile
tamamlattırılır. Stajın yapıldığı yere göre adalet komisyonu başkanı ve
baro başkanı, haklı bir engelin bulunması halinde yanında staj yaptığı
avukatın da görüşünü alarak stajyere otuz günü aşmamak üzere izin
verebilir.

Stajyer, avukatla birlikte duruşmalara girmek, avukatın mahkemeler ve
idari makamlardaki işlerini yapmak, dava dosyaları ve yazışmaları
düzenlemek, baroca düzenlenen eğitim çalışmalarına katılmak, baro
yönetim kurulunca verilen ve yönetmelikte gösterilecek diğer ödevleri
yerine getirmekle yükümlüdür. Stajyerler, meslek kurallarına ve
yönetmeliklerde belirlenen esaslara uymak zorundadırlar.

*Staj raporları:*

**Madde 24 – (Değişik: 30/1/1979 - 2178/5 md.)**

Staj, Adalet Komisyonunun, baronun ve yanında çalışılan avukatın
gözetimi altında yapılır.

Stajiyer hakkında, yanında staj gördüğü hakimler, Cumhuriyet savcıları
tarafından staj durumu, mesleki ilgisi ve ahlaki durumunu belirten bir
belge verilir.

Yanında staj görülen avukat tarafından, ilk üç ayın bitiminde ve staj
süresinin sonunda da kesin olarak, staj durumunu ve adayın mesleki
ilgisi ile ahlaki durumunu da kapsayan bir rapor verir.

*Staj süresinin uzatılması:*

**Madde 25 – (Değişik: 2/5/2001 - 4667/14 md.)**

Baro yönetim kurulu, stajyer hakkında verilen raporları değerlendirir,
gerektiğinde kurul üyelerinden birini görevlendirmek suretiyle yapılacak
inceleme sonuçlarını da göz önünde tutarak staj bitim belgesinin
verilmesine veya staj süresinin altı aya kadar uzatılmasına karar
verebilir.

4522

Yönetim kurulunun bu kararı kesindir.

*Stajyerlerin yapabileceği işler ^(1)^*

**Madde 26 – (Değişik: 2/5/2001 - 4667/14 md.)**

Stajyerler, avukat yanında staja başladıktan sonra, avukatın yazılı
muvafakati ile ve onun gözetimi ve sorumluluğu altında, sulh hukuk
mahkemeleri, sulh ceza mahkemeleri ile icra tetkik mercilerinde avukatın
takip ettiği dava ve işlerle ilgili duruşmalara girebilir ve icra
müdürlüklerindeki işleri yürütebilirler.

Bu yetki, staj bitim belgesinin verilmesi veya staj listesinden silinme
ile sona erer.

*Stajiyerlere barolarca yapılacak yardım:*

**Madde 27 – Değişik : 2/5/2001 - 4667/14 md.)**

Staj süresince stajyerlere Türkiye Barolar birliğince kredi verilir.

Ödenecek kredinin kaynağı; avukatların yetkili mercilere sunduğu
vekaletnamelere avukatın yapıştıracağı pul bedelleri ile geri ödemeden
gelen paralar ve bunların gelirleridir. Bu pullar, Türkiye Barolar
Birliğince bastırılır**.(Değişik üçüncü cümle:13/1/2004 - 5043/2 md.)**
Yapıştırılacak pulun değeri; 2.7.1964 tarihli ve 492 sayılı Harçlar
Kanununun Yargı Harçları bölümünde yer alan vekâletname örnekleri için
kullanılan harç tarifesinin yüzde elli fazlası kadarıdır.**(Ek cümleler:
13/2/2011-6111/195 md.)** Her yıl yenilenen vekâlet pulu bedeline ayrıca
yüzde beş oranında ilave yapılır. Bu suretle elde edilecek kaynak avukat
stajyerlerinin genel sağlık sigortası primlerinin ödenmesinde
kullanılır. Kaynağın yetersizliği durumunda staj kredi fonundan aktarım
yapılarak prim ödemesi yapılır. Bu primler Türkiye Barolar Birliği
tarafından ödenir. **(Ek cümle:13/1/2004 – 5043/2 md.)** Bu şekilde
toplanan tüm pul bedelleri malî yönden Sayıştay denetimine tâbidir.

Avukatlarca vekaletname sunulan merciler, pul yapıştırılmamış veya pulu
noksan olan vekaletname ve örneklerini kabul edemez. Geretiğinde
ilgiliye on günlük süre verilerek bu süre içinde pul tamamlanmadıkça
vekaletname işleme konulamaz.

Kredi ödemelerinden arta kalan miktar, meslektaşlara destek ve meslekte
gelişmeyi sağlamakta kullanılır.

Bu kredinin ilke ve koşulları, kimlere verileceği, miktarı, geri ödeme
şekli, geri ödemeden gelen paralar ile kredi ödemelerinden sonra arta
kalan miktarın barolar ve Türkiye Barolar birliği arasında dağıtım ve
sarf esasları ve diğer hususlar Türkiye Barolar Birliği Yönetim
kurulunca hazırlanacak ve Adalet Bakanlığınca onaylanacak yönetmelikte
gösterilir.

Pul bedelleri ile geri ödemeden gelen paralar ve bunların gelirleri,
kredi ödemelerinden arta kalan miktarın dağıtımı ve sarfı, her yıl
Adalet Bakanlığı tarafından ek 4 üncü maddedeki esas ve usullere göre
denetlenir.

*Sosyal yardım ve dayanışma fonu*

**Madde 27/A –** **(Ek:13/1/2004 – 5043/3 md.)**

Türkiye Barolar Birliği nezdinde sosyal güvenlik, sosyal yardım ve
dayanışma hizmetlerinde kullanılmak üzere kaynağı bu Kanunun 27 nci
maddesinin ikinci fıkrasında gösterilen gelirlerin yarısı olan "Sosyal
Yardım ve Dayanışma Fonu" kurulmuştur.

Bu fondan yapılacak harcamaların esas ve usulleri ile diğer hususlar
Türkiye Barolar Birliği Yönetim Kurulunca hazırlanacak ve Adalet
Bakanlığınca onaylanacak yönetmelikte gösterilir.

Fon gelirleri ile harcamaları her yıl Adalet Bakanlığı tarafından ek 4
üncü maddedeki esas ve usullere göre denetlenir.

BEŞİNCİ KISIM

*Avukatlık Sınavı*

**Madde 28 – (Yeniden düzenleme : 2/5/2001 - 4667/17 md.; Mülga:
28/11/2006-5558/1 md.)^(2)^**

*Sınava gireceklerin tespiti*

**Madde 29 – (Yeniden düzenleme : 2/5/2001 - 4667/18 md.; Mülga:
28/11/2006-5558/1 md.) ^(2)^**

–––––––––––––

*(1) Bu madde başlığı; “Stajiyerlerin vekalet alması:” iken, 2/5/2001
tarihli ve 4667 sayılı Kanunla metne işlendiği şekilde
değiştirilmiştir.*

*(2) 28/11/2006 tarihli ve 5558 sayılı Kanunun 1 inci maddesiyle
düzenlenen bu hüküm, Anayasa Mahkemesi’nin 15/10/2009 tarihli ve E.:
2007/16, K.: 2009/147 sayılı Kararı ile iptal edilmiştir.*

4522-1

*Sınavın şekli ve konuları*

**Madde 30 –** **(Yeniden düzenleme : 2/5/2001 - 4667/19 md.¸ Mülga:
28/11/2006-5558/1 md.) ^(1)^**

*Sınav sonuçları*

**Madde 31 – (Yeniden düzenleme : 2/5/2001 - 4667/20 md.; Mülga:
28/11/2006-5558/1 md.) ^(1)^**

**Madde 32 – 33 – (Mülga : 30/1/1979 - 2178/8 md.)**

ALTINCI KISIM

*Avukatın Hak ve Ödevleri*

*Genel olarak:*

**Madde 34 – (Değişik : 2/5/2001 - 4667/21 md.)**

Avukatlar, yüklendikleri görevleri bu görevin kutsallığına yakışır bir
şekilde özen, doğruluk ve onur içinde yerine getirmek ve avukatlık
unvanının gerektirdiği saygı ve güvene uygun biçimde davranmak ve
Türkiye Barolar Birliğince belirlenen meslek kurallarına uymakla
yükümlüdürler.

*Yalnız avukatların yapabileceği işler:*

**Madde 35 – (Değişik: 26/2/1970 - 1238/1 md.)**

Kanun işlerinde ve hukuki meselelerde mütalaa vermek, mahkeme, hakem
veya yargı yetkisini haiz bulunan diğer organlar huzurunda gerçek ve
tüzel kişilere ait hakları dava etmek ve savunmak, adli işlemleri takip
etmek, bu işlere ait bütün evrakı düzenlemek, yalnız baroda yazılı
avukatlara aittir.

Baroda yazılı avukatlar birinci fıkradakiler dışında kalan resmi
dairelerdeki bütün işleri de takip edebilirler.

**(Değişik üçüncü fıkra: 23/1/2008-5728/329 md.)** Dava açmaya yeteneği
olan herkes kendi davasına ait evrakı düzenleyebilir, davasını bizzat
açabilir ve işini takip edebilir. Ancak, Türk Ticaret Kanununun 272 nci
maddesinde ön görülen esas sermaye miktarının beş katı veya daha fazla
esas sermayesi bulunan anonim şirketler ile üye sayısı yüz veya daha
fazla olan yapı kooperatifleri sözleşmeli bir avukat bulundurmak
zorundadır. Bu fıkra hükmüne aykırı davranan kuruluşlara Cumhuriyet
savcısı tarafından sözleşmeli avukat tayin etmedikleri her ay için,
sanayi sektöründe çalışan onaltı yaşından büyük işçiler için suç
tarihinde yürürlükte bulunan, asgarî ücretin iki aylık brüt tutarı kadar
idarî para cezası verilir.

Hukuk ve Ceza Muhakemeleri Usulleri kanunları ile diğer kanun hükümleri
saklıdır.

–––––––––––––

*(1) 28/11/2006 tarihli ve 5558 sayılı Kanunun 1 inci maddesiyle
düzenlenen bu hüküm, Anayasa Mahkemesi’nin 15/10/2009 tarihli ve E.:
2007/16, K.: 2009/147 sayılı Kararı ile iptal edilmiştir.*

4522-2

*Uzlaşma sağlama*

**Madde 35/A – (Ek : 2/5/2001 - 4667/23 md.)**

Avukatlar dava açılmadan veya dava açılmış olup da henüz duruşma
başlamadan önce kendilerine intikal eden iş ve davalarda, tarafların
kendi iradeleriyle istem sonucu elde edebilecekleri konulara inhisar
etmek kaydıyla, müvekkilleriyle birlikte karşı tarafı uzlaşmaya davet
edebilirler. Karşı taraf bu davete icabet eder ve uzlaşma sağlanırsa,
uzlaşma konusunu, yerini, tarihini, karşılıklı yerine getirmeleri
gereken hususları içeren tutanak, avukatlar ile müvekkilleri tarafından
birlikte imza altına alınır. Bu tutanaklar 9/6/1932 tarihli ve 2004
sayılı İcra ve İflas Kanununun 38 inci maddesi anlamında ilâm
niteliğindedir*.*

4523

*Sır saklama:*

**Madde 36 –** Avukatların, kendilerine tevdi edilen veya gerek
avukatlık görevi, gerekse ,Türkiye Barolar Birliği ve barolar
organlarındaki görevleri dolayısiyle öğrendikleri hususları açığa
vurmaları yasaktır.

Avukatların birinci fıkrada yazılı hususlar hakkında tanıklık
edebilmeleri, iş sahibinin muvafakatini almış olmalarına bağlıdır.
Ancak, bu halde dahi avukat tanıklık etmekten çekinebilir. **(Ek cümle :
2/5/2001 - 4667/24 md.)** Çekinme hakkının kullanılması hukuki ve cezai
sorumluluk doğurmaz.

Yukarıki hükümler, Türkiye Barolar Birliği ve baroların memurları
hakkında da uygulanır.

*İşin reddedildiğinin bildirilmesi:*

**Madde 37 –** Avukat, kendisine teklif olunan işi sebep göstermeden
reddedebilir. Reddin, iş sahibine gecikmeden bildirilmesi zorunludur.

İşi iki avukat tarafından reddolunan kimse, kendisine bir avukat
tayinini baro başkanından isteyebilir.

**(Değişik : 2/5/2001 - 4667/25 md.)** Tayin olunan avukat, baro başkanı
tarafından belirlenen ücret karşılığında işi takip etmek zorundadır.

*İşin reddi zorunluluğu :*

**Madde 38 –** Avukat;

a\) Kendisine yapılan teklifi yolsuz veya haksız görür yahut sonradan
yolsuz veya haksız olduğu kanısına varırsa,

b\) Aynı işte menfaati zıt bir tarafa avukatlık etmiş veya mütalaa vermiş
olursa,

c\) **(Değişik : 2/5/2001 - 4667/25 md.)** Evvelce hâkim, hakem,
Cumhuriyet savcısı, bilirkişi veya memur olarak o işte görev yapmış
olursa,

d\) Kendisinin düzenlediği bir senet veya sözleşmenin hükümsüzlüğünü
ileri sürmek durumu ortaya çıkmışsa,

e\) **(İptal: Ana. Mah. nin 2/6/1977 tarihli ve E. 1977/43, K. 1977/84
sayılı kararı ile)**

f\) Görmesi istenilen iş, Türkiye Barolar Birliği tarafından tespit
edilen mesleki dayanışma ve düzen gereklerine uygun değilse,

Teklifi reddetmek zorunluğundadır.

Bu zorunluluk, avukatların ortaklarını ve yanlarında çalıştırdıkları
avukatları da kapsar.

**(Üçüncü fıkra iptal: Ana. Mah.nin 21/1/1971 tarihli ve E. 1970/19, K.
1971/9 sayılı kararı ile)**

**(Son fıkra iptal: Ana. Mah. nin 2/6/1977 tarihli ve E. 1977/43, K.
1977/84 sayılı kararı ile)**

*Avukatın dosya saklaması ve hapis hakkı:*

**Madde 39 –** Avukat, kendisine tevdi olunan evrakı, vekaletin sona
ermesinden itibaren üç yıl süre ile saklamakla yükümlüdür. Şu kadar ki,
evrakın geri alınması müvekkile yazı ile bildirilmiş olduğu hallerde
saklama yükümlülüğü,bildirme tarihinden itibaren üç ayın sonunda sona
erer.

Avukat, ücreti ve yapmış olduğu giderleri kendisine ödenmedikçe, elinde
bulunan evrakı geri vermekle yükümlü değildir.

4524

*Tazminat isteklerinde zamanaşımı:*

**Madde 40 – (Değişik : 2/5/2001 - 4667/27 md.) **

İş sahibi tarafından sözleşmeye dayanılarak avukata karşı ileri sürülen
tazminat istekleri, bu hakkın doğumunun öğrenildiği tarihten itibaren
bir yıl ve her halde zararı doğuran olaydan itibaren beş yıl geçmekle
düşer.

*Avukatın vekaletten çekilmesi:*

**Madde 41 –** Belli bir işi takipten veya savunmadan isteği ile çekilen
avukatın o işe ait vekalet görevi, durumu müvekkiline tebliğinden
itibaren onbeş gün süre ile devam eder.

Şu kadar ki, adli müzaharet bürosu yahut baro başkanı tarafından tayin
edilen avukat, kaçınılmaz bir sebep veya haklı bir özürü olmadıkça,
görevi yerine getirmekten çekinemez. Kaçınılmaz sebebin veya haklı
özürün takdiri avukatı tayin eden makama aittir.

*Bir avukatın geçici olarak görevlendirilmesi:*

**Madde 42 –** Bir avukatın ölümü veya meslekten yahut işten çıkarılması
veya işten yasaklanması yahut geçici olarak iş yapamaz duruma gelmesi
hallerinde, baro başkanı, ilgililerin yazılı istemi üzerine veya iş
sahiplerinin yazılı muvafakatini almak şartiyle, işleri geçici olarak
takip etmek ve yürütmek için bir avukatı görevlendirir ve dosyaları
kendisine devir ve teslim eder. **(Ek cümle : 2/5/2001 - 4667/28 md.)**
Ayrıca durumu mahkemelere ve gerekli göreceği yerlere bildirir. Bu
hükümler avukatlık ortaklığı hakkında da kıyasen uygulanır.

Yukarıki fıkrada yazılı işlere ait kanuni süreler, dosyaların devir ve
teslimine kadar işlemez. Şu kadar ki, bu süre üç ayı geçemez.

**(Mülga : 2/5/2001 - 4667/28 md.)**

Kendisine görev verilen avukat haklı sebepler göstererek bunu
reddedebilir. Ret sebeplerinin yerinde olup olmadığına baro yönetim
kurulu karar verir.

Vekalet görevi, temsil edilen avukatın talimatına bağlı olmaksızın, bu
görevi yapan avukatın sorumluluğu altında yürür. Yapılan işlerin
ücretini, kendisine vekalet olunan avukat öder. Anlaşmazlık halinde
ücretin miktarı baro yönetim kurulu tarafından belirtilir.

*Büro edinme zorunluluğu:*

**Madde 43 –** Her avukat, levhaya yazıldığı tarihten itibaren üç ay
içinde baro bölgesinde bir büro kurmak zorundadır. Büronun niteliklerini
barolar belirtir. **(Ek iki cümle : 30/4/2013 - 6460/3 md.)** 23/6/1965
tarihli ve 634 sayılı Kat Mülkiyeti Kanununa göre anagayrimenkulün
mesken olarak gösterilen bağımsız bölümlerinde kat maliklerinin izni ve
benzeri şartlar aranmaksızın avukatlık büroları faaliyet gösterebilir.
Bu konuda, yönetim planındaki aksine hükümler uygulanmaz.

Bir avukatın birden fazla bürosu olamaz. Birlikte çalışan avukatlar ayrı
büro edinemezler. **(Ek iki cümle : 2/5/2001 - 4667/29 md.)** Avukatlık
ortaklığı yurt içinde şube açamaz. Milletvekilleri, milletvekilliği
süresince avukatlık yapamazlar.

Bürosunu veya konutunu değiştiren avukat yenilerinin adreslerini bir
hafta içinde baroya bildirmek zorundadır.

*Avukatların birlikte veya avukatlık ortaklığı şeklinde çalışmaları
^(1)^*

**Madde 44 – (Değişik : 2/5/2001 - 4667/30 md.) **

Avukatlar, meslekî çalışmalarını aynı büroda birlikte veya avukatlık
ortaklığı şeklinde de yürütebilirler.

A\) Aynı büroda birlikte çalışma

Birlikte çalışma, aynı baroya kayıtlı birden çok avukatın meslekî
çalışmalarını bir büroda yürütmeleridir. Bu birlikteliğin tüzel kişiliği
yoktur, yapılan iş ticarî sayılmaz.

Birlikte çalışan avukatlardan biri ya da birkaçının ad ve/veya soyadının
yanında (Avukatlık Bürosu) ibaresinin kullanılması zorunludur.
Karşılıklı hak ve yükümlülükler, gelir ve giderlerin paylaşılması, büro
yönetimi, birlikteliğin sona ermesi birlikte çalışanlarca belirlenir ve
yazılı olarak kayıtlı oldukları baroya bildirilir.

——————————

*(1) Bu madde başlığı; “Ortak avukat bürosu halinde birlikte çalışma:”
iken, 2/5/2001 tarihli ve 4667 sayılı Kanunla metne işlendiği şekilde
değiştirilmiştir.*

4524-1

B\) Avukatlık ortaklığı

Avukatlık ortaklığı, aynı baroya kayıtlı birden çok avukatın bu Kanuna
göre mesleklerini yürütmek için oluşturdukları tüzel kişiliktir.
Avukatlık ortaklığının çalışması meslek çalışması olup, ticarî sayılmaz
ve vergilendirme bakımından şahıs şirketlerine ilişkin hükümler
uygulanır. Avukatlık ortaklığının adı, bir ya da birkaç ortağın ad
ve/veya soyadlarına (Avukatlık Ortaklığı) ibaresi eklenerek belirlenir.
Yabancı sermayeyi teşvik mevzuatı çerçevesinde Türkiye’de faaliyet
göstermek isteyen yabancı avukatlık ortaklıkları, bu Kanuna ve avukatlık
ortaklığı düzenlemesine uygun olarak kurulmak koşuluyla, yalnızca
yabancı hukuklar ve milletlerarası hukuk konularında danışmanlık hizmeti
verebilirler. Bu sınırlama yabancı avukatlık ortaklığında çalışan
Türkiye Cumhuriyeti vatandaşı ya da yabancı avukatları da kapsar. Bu
nev’i avukatlık ortaklıkları için ortakların baroya kayıtlı olması şartı
aranmaz. Bu kuralın uygulanması mütekabiliyet esasına bağlıdır.

Ana sözleşmesi tip ana sözleşmeye uygun olarak düzenlenen avukatlık
ortaklığı, kurucularının kayıtlı bulunduğu baro yönetim kurulu
tarafından Baro Avukatlık Ortaklığı Siciline yazılmasıyla tüzel kişilik
kazanır. Yazılma istemi, ancak Kanuna ve tip ana sözleşmeye aykırılık
gerekçesiyle reddedilebilir. Bu durumda 8 inci madde hükümleri kıyasen
uygulanır. Ana sözleşmenin bir örneği Türkiye Barolar Birliğine
gönderilir.

a\) Ortakların hak ve borçları

1\. Ortaklık payları ve oranları serbestçe belirlenir. Ortakların payı,
ancak ortaklara veya avukat olan üçüncü kişilere devredilebilir.
Ortakların pay devrinin sözleşme ile yasaklanması veya ortakların pay
devrine onay vermemeleri, mirasçının avukat olmaması ya da ortaklığı
kabul etmemesi, ortağın emeklilik veya sağlık nedenleri ile avukatlığı
bırakması, baro levhasından silinmesi, meslekten çıkması veya
çıkarılması, ortaklıktaki payına haciz konulması halinde ortaklık payı
gerçek değeri üzerinden diğer ortaklar tarafından payları oranında
alınır. Bu işlemlerin üç ay içerisinde sonuçlandırılmaması halinde,
yönetmelikteki tasfiye hükümleri uygulanır.

2\. Vekâletnameler ortaklık adına düzenlenir. Ortaklık iş veya davayı
takip edecek avukatlara yetki belgesi verir.

3\. Avukatlık ortaklığı, amacın dışında hak ve mal edinemez, üçüncü
kişilerle ortaklık kuramaz, tüzel kişilerin paylarını alamaz. Ortaklar;
birden fazla avukatlık ortaklığının ortağı olamaz, ortaklığın bürosu
dışında büro edinemez ve bağımsız olarak dava ve iş takip edemezler.

4\. Avukatlık ortaklığı; ortaklarının ve çalışan avukatların ortaklık ile
ilgili her türlü işlem, eylem ve borçlarından dolayı bunlarla birlikte
müştereken ve müteselsilen sınırsız sorumludur. Ortakların ve ortaklıkta
çalışan avukatların meslekî görevlerinden dolayı Avukatlık Kanunu ve
meslek kurallarına göre sorumlulukları saklıdır. Avukatlık ortaklıkları
hakkında da bu Kanundaki disiplin işlem ve cezaları uygulanır.

5\. Defter ve kayıtların tutulmasından ortaklığın yönetim ve temsili ile
görevli ortak sorumludur. Avukatlık ortaklığı; iş ve dava defteri, pay
defteri, karar defteri, gelir-gider defteri ve demirbaş defteri tutmak
zorundadır.

b\) Uyuşmazlıkların çözümü

Avukatların birlikte çalışmalarından veya avukatlık ortaklığında;
ortakların kendi aralarında ve ortaklıkla ilgili her türlü uyuşmazlıklar
ile ortaklık pay devir ve intikalinde bedele ilişkin olarak üçüncü
şahıslarla aralarında çıkacak anlaşmazlıklar, bu Kanunun 167 nci
maddesinde tanımlanan hakem kurulu tarafından, bu Kanun ve yönetmelik
hükümlerine göre çözümlenir.

c\) Avukatlık ortaklığı tip ana sözleşmesinde bulunması gereken;
ortakların kimlik bilgileri, ortaklığın unvanı ve adresi, ortaklık
payları, ortaklar arasındaki ilişkiler, iş ve davalarla ilgili iş
bölümü, yönetici ortakların yetkileri, ortaklığın yönetimi ve temsili,
ortaklar kurulu, kurulun görev ve yetkileri, gelir ve giderin
paylaşılması, denetim, ortaklıktan çıkma, çıkarılma, pay devri,
ortaklığın sona ermesi, fesih, infisah ve tasfiye gibi hususların esas,
şekil ve şartları Türkiye Barolar Birliği Yönetim Kurulunca hazırlanıp
Adalet Bakanlığınca onaylanarak Resmî Gazete’de ilan edilen yönetmelikte
düzenlenir.

*Avukat bürosunda çalışabilecek kişiler:*

**Madde 45 – (Değişik birinci fıkra : 2/5/2001 - 4667/31 md.)**
Avukatlar ve avukatlık ortaklıkları, bürolarında yalnız avukatlık
mesleği için gerekli olan yardımcı elemanları çalıştırabilirler.

4524-2

4525

Hakimliğe ve avukatlığa engel suçlardan biri ile hükümlü olanlar veya
avukatlıktan yasaklananlarla her ne şekilde olursa olsun işbirliği
edilemez veya bu gibiler büroda çalıştırılamaz.

**(Değişik : 2/5/2001 - 4667/31 md.)** Yukarıdaki hükümlere aykırı
hareket eden avukat, ilk defasında işten, tekrarında meslekten çıkarma;
avukatlık ortaklığı ilk defasında işten çıkarma, tekrarında ise
avukatlık ortaklığı sicilinden silinme cezası ile cezalandırılır.

*İşlerin stajiyer veya sekreterle takibi, dava dosyalarının incelenmesi
ve dosyadan örnek alma:*

**Madde 46 – (Değişik : 2/5/2001 - 4667/32 md.)**

Avukat, işlerini kendi sorumluluğu altındaki stajyeri veya yanında
çalışan sekreteri eliyle de takip ettirebilir, fotokopi veya benzeri
yollarla örnek aldırabilir. Avukatın onanmasını istemediği örnekler
harca tâbi değildir.

Avukat veya stajyer, vekâletname olmaksızın dava ve takip dosyalarını
inceleyebilir. Bu inceleme isteğinin ilgililerce yerine getirilmesi
zorunludur. Vekâletname ibraz etmeyen avukata dosyadaki kağıt veya
belgelerin örneği veya fotokopisi verilmez.

*Çekişmeli hakları edinme yasağı:*

**Madde 47 –** Avukat el koyduğu işlere ait çekişmeli hakları edinmekten
veya bunların edinilmesine aracılıktan yasaklıdır. Bu yasak, işin sona
ermesinden itibaren bir yıl sürer.

Birinci fıkra hükmü, avukatın ortaklarını ve yanında çalıştırdığı
avukatları da kapsar.

**(Ek : 2/5/2001 - 4667/33 md.)** Ancak, 164 üncü müdde hükmü saklıdır.

*Avukata çıkar karşılığında iş getirme :*

**Madde 48 –** Avukat veya iş sahibi tarafından vadolunan veya verilen
bir ücret yahut da herhangi bir çıkar karşılığında avukata iş getirmeye
aracılık edenler ve aracı kullanan avukatlar altı aydan bir yıla kadar
hapis cezası ile cezalandırılır.

Bu eylemi yapanlar memur iseler, verilecek hapis cezası bir yıldan aşağı
olamaz.

*Avukatların resmi kılığı:*

**Madde 49 –** Avukatlar, mahkemelere, Türkiye Barolar Birliğinin
belirteceği resmi kılıkla çıkmak zorundadırlar.

*Baroya ve avukatlara ayrılacak yer:*

**Madde 50 –** Her adalet dairesinde, bölgesinde bulunduğu baro için,
her mahkeme salonunda ve icra dairesinde ise avukatlar için ihtiyaca
yetecek nitelikte yer ayrılması zorunludur.

**(Ek : 2/5/2001 - 4667/34 md.)** Ayrıca her cezaevinde ve kolluk
biriminde mesleğin onuruna ve önemine uygun bir görüşme yeri ayrılır. Bu
yerlerin bakım ve onarımı ilgisine göre Adalet ve İçişleri
Bakanlıklarınca yaptırılır.

*Danışma yapılması uygun olmıyan yerler:*

**Madde 51 –** Avukatlar, baroda yazılı olan bürolarından başka
yerlerde, mahkeme salonunda veya adalet binasının başka bir yerinde iş
sahipleri ile hukuki danışmada bulunmaktan ve iş kabul etmekten
yasaklıdırlar.

Yukarıki fıkra hükmü, avukatın özel olarak çağrıldığı hallerde
uygulanmaz.

*Dosya tutmak:*

**Madde 52 –** Avukat, üzerine aldığı her iş yahut yazılı mütalasına baş
vurulan her husus hakkında düzenli dosya tutmak zorundadır.

Avukat, kendisi tarafından yazılan veya taslağı yapılan her belgeyi
imzalamakla yükümlüdür.

4526

*Görüşmelere ait tutanak :*

**Madde 53 –** Avukat, iş için yaptığı görüşmelerden gerekli
saydıklarını bir tutanakla tespit eder. Tutanağın altı, görüşmede
bulunanlar tarafından imzalanır.

*Sicil cüzdanları :*

**Madde 54 –** Levhada yazılı olan her avukatın bağlı olduğu baroda,
Türkiye Barolar Birliğinden gönderilen örneğe göre düzenlenecek bir
sicil cüzdanı bulunur. Bu cüzdan gizlidir; ancak sahibi veya vekalet
vereceği başka bir avukat tarafından her zaman görülebilir ve gerekli
not alınabilir.

Bir barodan diğerine nakil halinde, cüzdan, nakledilen baro başkanlığına
gönderilir.

*Reklam yasağı: *

**Madde 55 –** Avukatların iş elde etmek için, reklam sayılabilecek her
türlü teşebbüs ve harekette bulunmaları ve özellikle tabelalarında ve
basılı kağıtlarında avukat unvanı ile akademik unvanlarından başka sıfat
kullanmaları yasaktır.

**(Ek : 2/5/2001 - 4667/35 md.)** Bu yasak, ortak avukatlık bürosu ve
avukatlık ortaklığı hakkında da uygulanır.

**(Ek : 2/5/2001 - 4667/35 md.)** Yukarıdaki yasaklara ilişkin esaslar
Türkiye Barolar Birliğince düzenlenecek yönetmelikle belirlenir.

*Örnek çıkarabilme ve tebligat yapabilme hakkı:*

**Madde 56 –** Usulüne uygun olarak düzenlenen ve avukata verilmiş olan
vekaletname 52 nci maddede yazılı dosyada saklanır. Avukat, bu
vekaletnamenin örneğini çıkarıp aslına uygunluğunu imzası ile
onaylayarak kullanabilir. Avukatın çıkardığı vekaletname örnekleri bütün
yargı mercileri, resmi daire ve kurumlar ile gerçek ve tüzel kişiler
için resmi örnek hükmündedir.

Asıllarının verilmesi kanunda açıkça gösterilmiyen hallerde avukatlar,
takibettikleri işlerde, aslı kendilerinde bulunan her türlü kağıt ve
belgelerin örneklerini kendileri onaylıyarak yargı mercileri ile diğer
adalet dairelerine verebilirler.

**(Değişik üçüncü fıkra: 23/1/2008-5728/330 md.)** Aslı olmayan
vekaletname veya diğer kağıt ve belgelerin örneğini onaylayan yahut
aslına aykırı örnek veren avukat, üç yıldan altı yıla kadar hapis cezası
ile cezalandırılır.

Avukatlar, vekalet aldıkları işlerde, ilgili yargı mercii aracılığı ile
ve bu yargı merciinin tebliğat konusunda bir kararı olmaksızın, diğer
tarafa adli kağıt ve belge tebliğ edebilirler. Tebliğ edilen kağıt ve
belgelerin birer nüshası, gerekli harc, vergi ve resim ödenmek şartiyle,
ilgili yargı merciinin dosyasına konur.

**(Ek : 2/5/2001 - 4667/36 md.)** Avukatlar veya avukatlık ortaklığı
başkasını tevkil etme yetkisini haiz oldukları bütün vekâletnamelerini
kapsayacak şekilde bir başka avukata veya avukatlık ortaklığına
vekâletname yerine geçen yetki belgesi verebilir. Bu yetki belgesi
vekâletname hükmündedir.

**(Ek : 2/5/2001 - 4667/36 md.)** Vekâletnameler Türkiye için tek tip
olup, vekâletnamenin biçim ve içeriği Türkiye Barolar Birliği ile
Türkiye Noterler Birliği tarafından hazırlanır.

*Avukata karşı işlenen suçlar:*

**Madde 57 –** Görev Sırasında veya yaptığı görevden dolayı avukata
karşı işlenen suçlar hakkında, bu suçların hakimlere karşı işlenmesine
ilişkin hükümler uygulanır.

*Soruşturmaya yetkili Cumhuriyet Savcısı:*

**Madde 58 – (Değişik :23/1/2008-5728/331 md.)**

Avukatların avukatlık veya Türkiye Barolar Birliği ya da baroların
organlarındaki görevlerinden doğan veya görev sırasında işledikleri
suçlardan dolayı haklarında soruşturma, Adalet Bakanlığının vereceği
izin üzerine, suçun işlendiği yer Cumhuriyet savcısı tarafından yapılır.
Avukat yazıhaneleri ve konutları ancak mahkeme kararı ile ve kararda
belirtilen olayla ilgili olarak Cumhuriyet savcısı denetiminde ve baro
temsilcisinin katılımı ile aranabilir. Ağır ceza mahkemesinin görev
alanına giren bir suçtan dolayı suçüstü hali dışında avukatın üzeri
aranamaz.

Hukuk Usulü Muhakemeleri Kanunu ile Ceza Muhakemesi Kanununun duruşmanın
inzibatına ilişkin hükümleri saklıdır. Şu kadar ki, bu hükümlere göre
avukatlar tutuklanamayacağı gibi, haklarında disiplin hapsi veya para
cezası da verilemez.

4527

*Kovuşturma izni, son soruşturmanın açılması kararı ve duruşmanın
yapılacağı mahkeme:*

**Madde 59 –** 58 inci maddeye göre yapılan soruşturmaya ait dosya
Adalet Bakanlığı Ceza İşleri Genel Müdürlüğüne tevdi olunur. İnceleme
sonunda kovuşturma yapılması gerekli görüldüğü takdirde dosya, suçun
işlendiği yer ağır ceza mahkemesine en yakın bulunan ağır ceza mahkemesi
Cumhuriyet Savcılığına gönderilir.

Cumhuriyet Savcısı beş gün içinde, iddianamesini düzenliyerek dosyayı
son soruşturmanın açılmasına veya açılmasına yer olmadığına karar
verilmek üzere ağır ceza mahkemesine verir.

İddianamenin bir örneği, Ceza Muhakemeleri Usulü Kanununun hükümleri
uyarınca, hakkında kovuşturma yapılan avukata tebliğ olunur. Bu tebliğ
üzerine avukat, kanunda yazılı süre içinde bazı delillerin toplanmasını
ister veya kabule değer bir istemde bulunursa nazara alınır, gerekirse
soruşturma başkan tarafından derinleştirilir.

Haklarında son soruşturmanın açılmasına karar verilen avukatların
duruşmaları, suçun işlendiği yer ağır ceza mahkemesinde yapılır. **(Ek
cümle : 2/5/2001 - 4667/38 md.)** Durum avukatın kayıtlı olduğu baroya
bildirilir.

*İtiraz hakkı:*

**Madde 60 –** 59 uncu maddede yazılı mahkemelerin tutuklama veya
salıverilmeye yahut son soruşturmanın açılmasına yer olmadığına dair
kararlarına karşı Cumhuriyet Savcısı veya sanık tarafından genel
hükümler uyarınca itiraz olunabilir.

Bu itiraz, suçun işlendiği yer ağır ceza mahkemesi hariç olmak üzere,
itiraz edilen kararı veren mahkemeye en yakın ağır ceza mahkemesinde
incelenir.

*Suçüstü hali: ^(1)^*

**Madde 61 – (Değişik : 23/1/2008-5728/332 md.)**

Ağır ceza mahkemesinin görev alanına giren bir suçtan dolayı suçüstü
halinde soruşturma, bizzat Cumhuriyet savcısı tarafından genel hükümlere
göre yapılır.

*Görevi kötüye kullanma: ^(2)^*

**Madde 62 – (Değişik : 23/1/2008-5728/333 md.)**

Bu Kanun ve diğer kanunlar gereğince avukat sıfatı ile veya Türkiye
Barolar Birliğinin yahut baroların organlarında görevli olarak kendisine
verilmiş bulunan görev ve yetkiyi kötüye kullanan avukat Türk Ceza
Kanununun 257 nci maddesi hükümlerine göre cezalandırılır.

*Avukatlık yetkilerinin başkaları tarafından kullanılmaması:*

**Madde 63 –** Baro levhasında yazılı bulunmıyanlar ve işten yasaklanmış
olan avukatlar, şahıslarına ait olmıyan dava evrakını düzenliyemez, icra
işlemlerini takip edemez ve avukatlara ait diğer yetkileri
kullanamazlar. Baro levhasında yazılı bulunmıyanlar avukatlık unvanını
da taşıyamazlar. **(Ek cümle : 2/5/2001 - 4667/40 md.)** Şu kadar ki,
baro levhasındaki kaydı yirmi yılı dolanlardan, bürosunu kapatarak vergi
kaydını sildiren avukatlar durumları hakkında bilgi vermek ve baroya
karşı görev ve yükümlülüklerini yerine getirmek koşuluyla sadece avukat
unvanını kullanabilirler. ^(3)^

**(Değişik ikinci fıkra: 23/1/2008-5728/334 md.)** Birinci fıkra hükmüne
aykırı eylemde bulunanlara Cumhuriyet savcısı tarafından beşyüz Türk
Lirasından ikibin Türk Lirasına kadar idarî para cezası verilir.

**(Değişik üçüncü fıkra: 23/1/2008-5728/334 md.)** Avukatlık yapmak
yetkisini taşımadıkları halde muvazaalı yoldan alacak devralarak ve
kanunların tanıdığı başka hakları kötüye kullanarak avukatlara ait
yetkileri kullananlar bir yıldan üç yıla kadar hapis ve bin güne kadar
adlî para cezası ile cezalandırılırlar.

——————————

*(1) Bu madde başlığı “Ağır cezayı gerektiren suçüstü hali :” iken,
23/1/2008 tarihli ve 5728 sayılı Kanunun 332 nci maddesiyle metne
işlendiği şekilde değiştirilmiştir.*

*(2) Bu madde başlığı “Görevi savsaklama ve kötüye kullanma:” iken,
23/1/2008 tarihli ve 5728 sayılı Kanunun 333 üncü maddesiyle metne
işlendiği şekilde değiştirilmiştir.*

*(3 )Bu hükmün uygulanmasında ek 1 inci maddeye bakınız.*

4528

Mahkemeler, icra ve iflas daireleri ve barolar, bu maddenin kapsamına
giren bir olayı öğrenince Cumhuriyet Savcılığına bildirmek
zorundadırlar. Yapılacak kovuşturma sonucu Cumhuriyet Savcısı tarafından
baroya bildirilir.

*Baro yönetim kuruluna karşı özel görevler :*

**Madde 64 –** Denetleme ve şikayetle ilgili meselelerde avukat, bu
kanunda gösterilen meslek sırrını saklama yükümlülüğüne aykırı
düşmedikçe, baro başkanına veya yönetim kuruluna yahut bunlar tarafından
görevlendirilen üyelerden birine bilgi vermek ve istek üzerine dosyaları
göndermek, dinlenmek üzere çağırıldığı hallerde baro başkanı, yönetim
kurulu veya bu kurul üyelerinden birinin davetine uymak zorundadır.

**(Değişik: 22/1/1986 - 3256/8 md.)** Birinci fıkrada yazılı zorunluğa
uymayan avukat hakkında, baro yönetim kurulu, onbin liradan yüzbin
liraya kadar para cezası verebilir. Bu ceza her davet ve isteğe uymama
halinde yeniden verilebilir. Ancak, gönderilen yazıda, davet ve isteğe
uymama halinde para cezası verileceğinin belirtilmiş olması şarttır.

Bu para cezasına karşı, tebliğinden itibaren onbeş gün içinde, baro
disiplin kuruluna itiraz olunabilir. Baro disiplin kurulunun kararı
kesindir.

Yukarıki fıkralar gereğince hükmedilen para cezaları, bu kanunun
disiplin cezalarına ilişkin hükümlerine göre tahsil edilir ve baroya
irat yazılır.

*Baro keseneği: ^(1)^*

**Madde 65 – (Değişik: 18/2/2009 - 5838/28 md.)**

Baro keseneğinin yıllık miktarı, genel kurulca belirlenir ve her yılın
ocak ve temmuz aylarında iki eşit taksitte ödenir. Vadesinde ödenmeyen
keseneğe T.C. Merkez Bankası reeskont işlemlerinde uygulanan faiz
oranında yıllık temerrüt faizi uygulanır.

Avukatlık Kanununun 72 ve 73 üncü madde hükümleri saklıdır.

YEDİNCİ KISIM

*Baro Levhası ve Avukatlar Listesi*

*Levhaya yazılma yükümlülüğü:*

**Madde 66 –** Her avukat, bölgesi içinde sürekli olarak avukatlık
edeceği yerin baro levhasına yazılmakla, yükümlüdür.^(2)^

Bir baro levhasına yazılmış olan avukat, sürekli olmamak şartiyle,
memleketin her yerinde avukatlık yapmaya yetkilidir.

*Avukatlığın sürekli olarak başka bölgede yapılması:*

**Madde 67 –** Bir avukat, levhasında yazılı bulunduğu baro bölgesi
dışında sürekli olarak avukatlık eder veya disiplin cezası gerektiren
bir eylemde bulunursa, o yer barosu yönetim kurulu tarafından bu konuda
düzenlenecek tutanak, gereken işlem yapılmak üzere, avukatın levhasında
yazılı olduğu baroya gönderilir.

*Başka baroya nakil:*

**Madde 68 –** Bir barodan diğer baroya nakil hakkındaki istekler,
levhasına yazılmak istenen baro yönetim kuruluna yazı ile yapılır.

Nakil dilekçelerine hangi belgelerin ekleneceği ve nakilde ne gibi
usullerin uygulanacağı yönetmelikte gösterilir.

——————————

*(1) Bu madde başlığı; “Baro keseneğini ödememekte direnme:” iken,
18/2/2009 tarihli ve 5838 sayılı Kanunun 28 inci maddesiyle metne
işlendiği şekilde değiştirilmiştir.*

*(2) Bu hükmün uygulanmasında ek 1 inci maddeye bakınız.*

4529

*Nakille ilgili inceleme ve istemin kabulü : ^(1)^*

**Madde 69 –** Nakil isteği ile baş vurulan baronun yönetim kurulu,
istekte bulunan avukat hakkında gerekli gördüğü her türlü inceleme ve
işlemleri yapar ve özellikle avukatın disiplin kovuşturması altında olup
olmadığını, ödenecek borcu bulunup bulunmadığını levhasına yazılı olduğu
barodan sorar. (…) ^(1)^ avukatın baroya borçlarını ödemesinden evvel
hiçbir işlem yapılamaz.

Nakil isteminin kabulü halinde verilecek karar, nakledilen baro yönetim
kurulu tarafından Türkiye Barolar Birliğine ve avukatın ayrıldığı baroya
derhal bildirilir.

*Nakil isteminin reddi:*

**Madde 70 –** Nakil isteminin, levhasına yazılmak için başvurulan
baroca reddi halinde, nakil isteğinde bulunan avukat, bu kararın
kendisine tebliğinden itibaren onbeş gün içinde Türkiye Barolar
Birliğine itiraz edebilir.

Baro yönetim kurulu, nakil isteminin baroya varışı tarihinden itibaren
bir ay içinde bir karar vermezse istem reddedilmiş sayılır. Bu halde bir
aylık sürenin bitiminden itibaren onbeş gün içinde ilgili, Türkiye
Barolar Birliğine itiraz edebilir.

Türkiye Barolar Birliğinin itiraz üzerine vereceği kararlar kesin olup
bu kararlara karşı ilgili tarafından İdari Yargı Merciine
başvurulabilir.^(2)^

Türkiye Barolar Birliği itiraz dilekçesinin varışı tarihinden itibaren
üç ay içinde bir karar vermezse itiraz reddedilmiş sayılır.

Türkiye Barolar Birliği itirazın kabulü hakkındaki kararını, avukatın
naklettiği ve ayrıldığı barolara derhal bildirir.

*Levhadan ve avukatlık ortaklığı sicilinden silme ^(3)^*

**Madde 71 – (Değişik : 2/5/2001 - 4667/42 md.)** Levhadan silme ve
avukatlık ortaklığı sicilinden silme kararını avukatın veya avukatlık
ortaklığının kayıtlı olduğu baronun yönetim kurulu verir.

Bu karardan önce avukatın yazılı cevabı istenmekle birlikte kendisinin
dinlenmesi veya dinlenmek üzere yapılan çağrıya süresi içinde uymamış
olması şarttır. Avukatlık ortaklığı hakkında da karar verilmesi için
ortaklık tarafından görevlendirilecek bir ortağın dinlenmesi veya
yapılan çağrıya uyulmamış olması gereklidir.

Levhadan ve avukatlık ortaklığı sicilinden silme kararı gerekçeli olarak
verilir. Bu karara karşı avukat veya avukatlık ortaklığı tebliğ
tarihinden itibaren onbeş gün içinde Türkiye Barolar Birliğine itiraz
edebilir. Türkiye Barolar Birliğinin itiraz üzerine verdiği kararlar
Adalet Bakanlığına ulaştığı tarihten itibaren iki ay içinde Bakanlıkça
karar verilmediği veya karar onaylandığı takdirde kesinleşir. Ancak
Adalet Bakanlığı uygun bulmadığı kararları bir daha görüşülmek üzere,
gösterdiği gerekçesiyle birlikte Türkiye Barolar Birliğine geri
gönderir. Geri gönderilen bu kararlar, Türkiye Barolar Birliği Yönetim
Kurulunca üçte iki çoğunlukla aynen kabul edildiği takdirde onaylanmış,
aksi halde onaylanmamış sayılır; sonuç Türkiye Barolar Birliği
tarafından Adalet Bakanlığına bildirilir. 8 inci maddenin altıncı ve
yedinci fıkraları hükümleri burada da kıyasen uygulanır.

Levhadan ve avukatlık ortaklığı sicilinden silme kararı kesinleşinceye
kadar ilgili avukat veya avukatlık ortaklığı avukatlık faaliyetini devam
ettirme hakkına sahiptir. Şu kadar ki; levhadan silme ve avukatlık
ortaklığı sicilinden silme kararı kesinleşinceye kadar avukatın veya
avukatlık ortaklığının görevini sürdürmesinde sakınca görülmesi halinde
baro yönetim kurulunun istemi ile baro disiplin kurulu avukatı veya
avukatlık ortaklığını geçici olarak işten yasaklayabilir.

*Levhadan silinmeyi gerektiren haller :*

**Madde 72 –** Aşağıdaki hallerde avukatın adı levhadan silinir:

a\) Avukatlığa kabul için bu kanunun aradığı şartların sonradan
kaybedilmiş olması,

——————————

*(1) Bu maddenin birinci fıkrasının son cümlesinde yer alan “Disiplin
kovuşturmasının sonuçlanmasından  veya …” ibaresi, Anayasa Mahkemesi’nin
1/10/2009 tarihli ve E.: 2008/73, K.: 2009/120 sayılı Kararı ile iptal
edilmiştir.*

*(2) Bu fıkrada geçen "Danıştaya" ibaresi, 22/1/1886 tarih ve 3256
sayılı Kanunun 28 nci maddesi ile "İdari Yargı Merciine" şeklinde
değiştirilmiştir.*

*(3) Bu madde başlığı; “Levhadan silinme:” iken, 2/5/2001 tarihli ve
4667 sayılı Kanunla metne işlendiği şekilde değiştirilmiştir.*

4530

b\) Ruhsatnamenin verildiği tarihte onun verilmemesini gerekli kılan
sebeplerin varlığının sonradan tespit edilmiş bulunması,

c\) **(Değişik : 2/5/2001 - 4667/43. md.)** Üç ay içinde baro bölgesinde
bir büro açılmamış olması veya büronun kapatılmış yahut baro bölgesi
dışına nakledilmiş bulunması, uyarıya rağmen kayıtlı olduğu baro dışında
sürekli olarak avukatlık yapan avukatın çalışmasını sürdürdüğü baroya
kaydını yaptırmaması,

d\) **(Değişik: 2/5/2001 - 4667/43 md.)** Baro ve Türkiye Barolar Birliği
yıllık keseneklerinin veya staj kredilerinin tebligata rağmen geri
ödenmemesi,

e\) Avukatın, meslekten isteği ile ayrılmış olması,

f\) Topluluk sigortası primlerinin topluluk sözleşmesinde gösterilen
zamanlarda ödenmemesi,

g\) **(Ek: 22/1/1986 - 3256/9 md.)** 10 uncu maddedeki engele rağmen
levhaya yazılmış olması.

**(Ek fıkralar: 22/1/1986 - 3256/9 md.):**

Şu kadar ki, staj sırasında mesleğin onuru ile bağdaşması mümkün olmayan
işler müstesna olmak üzere, 11 inci maddede sayılan işlerden biri ile
uğraştığı, ruhsatnamenin verildiği tarihten itibaren 5 yıl geçtikten
sonra anlaşılan avukat, staj süresi içinde elde ettiği ödemelerin veya
gelirlerin tutarının üç katını Baroya ödediği takdirde levhaya yeniden
yazılır.

Baroya bildirilen büro terk edilmiş ve yenisi bildirilmemiş ise, 71 inci
maddeye göre avukatın dinlenmek üzere çağırılmasından vazgeçilebilir.

*Levhaya yeniden yazılma hakkı:*

**Madde 73 –** 72 nci maddeye göre levhadan silinmeyi gerektiren
hallerin sona erdiğini ispat eden avukat, levhaya yeniden yazılmak
hakkını kazanır. Şu kadar ki, baro yönetim kurulu, gerekli gördüğü
hallerde, sebeplerini de açıklamak suretiyle, levhaya yeniden yazılma
talebinde bulunanı, ilk yazılmaya esas olan şartların hepsinin veya bir
kısmının varlığını ispatla zorunlu tutabilir.

Ruhsatname verilmesi hükmü ayrık olmak üzere, bu kanunun 7, 8 ve 9 uncu
maddeleri levhaya yeniden yazılma istemlerinde de kıyas yolu ile
uygulanır.

Levhaya yeniden yazılmasına evvelce dahil olduğu baro tarafından karar
verilen avukattan yeniden giriş keseneği alınmaz.

*Bir daha yazılmamak üzere levhadan silinme:*

**Madde 74 –** Cezai veya disipline ilişkin bir karar sonunda meslekten
çıkarılanlarla 5 inci maddenin (a) bendinde yazılı suçlardan kesin
olarak hüküm giyenlerin ruhsatnamesi baro yönetim kurulunca geri
alınarak iptal ve adları bir daha yazılmamak üzere levhadan silinir.

Bu işlerin uygulanması, kararın kesinleşmiş olmasına bağlıdır.

**(Değişik : 2/5/2001 - 4667/44 md.)** Baro yönetim kurullarının bu
maddeye dayanarak verdiği karara karşı avukat, kararın kendisine tebliği
tarihinden itibaren onbeş gün içinde Türkiye Barolar Birliğine itiraz
edebilir. Türkiye Barolar Birliğinin itiraz üzerine verdiği kararlar
Adalet Bakanlığına ulaştığı tarihten itibaren iki ay içinde Bakanlıkça
karar verilmediği veya karar onaylandığı takdirde kesinleşir. Ancak
Adalet Bakanlığı uygun bulmadığı kararları bir daha görüşülmek üzere,
gösterdiği gerekçesiyle birlikte Türkiye Barolar Birliğine geri
gönderir. Geri gönderilen bu kararlar, Türkiye Barolar Birliği Yönetim
Kurulunca üçte iki çoğunlukla aynen kabul edildiği takdirde onaylanmış,
aksi halde onaylanmamış sayılır; sonuç Türkiye Barolar Birliği
tarafından Adalet Bakanlığına bildirilir. 8 inci maddenin altıncı ve
yedinci fıkraları hükümleri burada da kıyasen uygulanır.

*Avukatlar listesi:*

**Madde 75 – (Değişik birinci fıkra: 22/1/1986 - 3256/10 md.)** Baro
yönetim kurulu üç yılda bir bölgesi içinde bulunan ve baro levhasında
yazılı olan bütün avukatların bir listesini son yılın 31 Aralık tarihine
kadar düzenler. Listeye her avukatın alfabe sırasıyla adı, soyadı, büro
ve konut adresi yazılır. **(Değişik üçüncü cümle : 2/5/2001 - 4667/45
md.)** Birlikte çalışan avukatların büroları ve avukatlık ortaklıkları
listede ayrıca belirtilir. Levhadaki değişiklikler her yıl sonunda
düzenlenecek ek listede gösterilir.

Bu listenin düzenlenme şekli Türkiye Barolar Birliğince tespit edilir.

4531

Listenin düzenlenmesinden sonra baro levhasına yazılanlara yeni listenin
düzenlenmesine kadar kullanılacak geçici bir belge verilir.

Listeden Anayasa Mahkemesine, Yüksek Mahkemelere, Adalet Bakanlığına,
Türkiye Barolar Birliğine, diğer barolara, baronun bölgesi içinde
bulunan mahkemelerle Cumhuriyet Savcılıklarına, en büyük idare amirine,
diğer yargı mercilerine, noterlere ve icra ve iflas dairelerine yeteri
kadar gönderilir.

SEKİZİNCİ KISIM

*Barolar*

BİRİNCİ BÖLÜM

*Genel Hükümler*

*Baroların kuruluş ve nitelikleri: *

**Madde 76 – (Değişik birinci fıkra: 2/5/2001 - 4667/46 md.)** Barolar;
avukatlık mesleğini geliştirmek, meslek mensuplarının birbirleri ve iş
sahipleri ile olan ilişkilerinde dürüstlüğü ve güveni sağlamak; meslek
düzenini, ahlâkını, saygınlığını, hukukun üstünlüğünü, insan haklarını
savunmak ve korumak, avukatların ortak ihtiyaçlarını karşılamak amacıyla
tüm çalışmaları yürüten, tüzel kişiliği bulunan, çalışmalarını
demokratik ilkelere göre sürdüren kamu kurumu niteliğinde meslek
kuruluşlarıdır.

**(Değişik: (18/6/1997 - 4276/3 md.)** Barolar, kuruluş amaçları dışında
faaliyette bulunamazlar.

**(Değişik : 2/5/2001 - 4667/46 md.)** Protokolde barolar, İl Cumhuriyet
Başsavcısının yanında yer alır.

*Baronun kurulması, organlarının görevden uzaklaştırılması ve
görevlerine son verilmesi:^(1)^*

**Madde 77 – (Değişik birinci fıkra : 2/5/2001 - 4667/47 md.)** Bölgesi
içinde en az otuz avukat bulunan her il merkezinde bir baro kurulur.
Kurulmuş olan barolarda avukat sayısının otuzun altına düşmesi halinde
de ikinci fıkra hükmü uygulanır.

**(Değişik birinci fıkra : 2/5/2001 - 4667/47 md.)** Baro kurulmayan
yerlerin en yakın baroya bağlanmasına veya bunların birleştirilerek bir
baro kurulmasına ve merkezlerinin belirlenmesine Türkiye Barolar Birliği
karar verir. Türkiye Barolar Birliği yeni kurulacak baro bölgesinde
bürosu bulunan levhaya kayıtlı avukatların listesini düzenleyerek
bunlardan en kıdemli avukatı, yeni baroyu kurmakla görevlendirir.
Görevli avukatın seçeceği ve başkanlığını yapacağı dört kişilik kurucu
kurul en geç altı ay içinde yeni baronun kuruluşunu tamamlar ve Türkiye
Barolar Birliğine bildirir. Baro yönetim kurulunun yedekleri ile
birlikte istifa etmesi halinde baroyu üç ay içinde seçime götürmek
kaydıyla aynı kurul oluşturulur.

**(Değişik birinci fıkra : 2/5/2001 - 4667/47 md.)** Barolar,
kuruluşlarını Türkiye Barolar Birliğine bildirmekle tüzel kişilik
kazanırlar.

**(Değişik birinci fıkra : 2/5/2001 - 4667/47 md.)** Türkiye Barolar
Birliği, kuruluşu Adalet Bakanlığına bildirir.

**(Değişik: 18/6/1997 - 4276/4 md.)** Amaçları dışında faaliyet gösteren
barolar ile Türkiye Barolar Birliği sorumlu organlarının görevlerine son
verilmesine ve yerlerine yenilerinin seçilmesine, Adalet Bakanlığının
veya bulundukları yer Cumhuriyet Başsavcılığının istemi üzerine, o
yerdeki asliye hukuk mahkemesince basit usule göre yargılama yapılarak
karar verilir ve dava en geç üç ay içinde sonuçlandırılır.

——————————

*(1) Bu hükmün uygulanmasında ek 4 üncü maddeye bakınız.*

4532

Görevlerine son verilen organların yerine en geç bir ay içerisinde
yenileri seçilir. Yeni seçilenler eskilerin süresini tamamlarlar.

Adalet Bakanlığının bu Kanun uyarınca baro organlarının işlemleri
hakkında onay mercii olarak verdiği kararları görevli baro organları
aynen yerine getirmekle yükümlüdürler. Bakanlık kararını idari yargı
merciinin yürütmenin durdurulmasına veya esasına ilişkin kararı veya
kanuni bir sebep olmaksızın yerine getirmeyen veya eski kararda direnme
niteliğinde yeni bir karar veren veya kanunun zorunlu kıldığı işlemleri
Bakanlığın uyarısına rağmen yerine getirmeyen baro organları hakkında da
yukarıdaki fıkralar hükümleri uygulanır.

Görevlerine son verilen organ üyelerinin kanunda yazılı ceza
sorumlulukları saklıdır. Bu organların yukarıdaki fıkra gereğince
görevlerine son verilmesine neden olan tasarrufları hükümsüzdür.

**(Değişik: 18/6/1997 - 4276/4 md.)** Ancak, milli güvenliğin, kamu
düzeninin, suç işlenmesini veya suçun devamını önlemenin yahut
yakalamanın gerektirdiği hallerde gecikmede sakınca varsa, barolar ile
Türkiye Barolar Birliği, vali tarafından faaliyetten men edilebilir.
Faaliyetten men kararı, yirmidört saat içinde görevli hakimin onayına
sunulur. Hakim, kararını kırksekiz saat içinde açıklar, aksi halde, bu
idari karar kendiliğinden yürürlükten kalkar.(1)

Göreve son verme ve görevden uzaklaştırma hükümleri Baro Genel Kurulu
hakkında uygulanmaz.

*Görevlerin parasız oluşu ve bir kişide birleşemiyecek görevler:*

**Madde 78 –** Baro başkanlığı, başkanlık divanı, yönetim, denetleme ve
disiplin kurulları üyelikleri ile baro menfaatlerini gözetme, temsil ve
savunma hususunda avukatlara verilen işler ücretsiz görülür.

Yolculuk ve ikamet giderleriyle diğer zaruri giderler baro kasasından
ödenir.

Baro başkanlığı, baro yönetim ve disiplin kurulu üyelikleri ve
denetçilik bir kişide birleşemez.

**(Değişik : 2/5/2001 - 4667/48 md.)** Şu kadar ki, levhada yazılı
avukat sayısı kırktan az olan barolarda disiplin kurulu üyeliği ile
denetçilik bir kişide birleşebilir.

İKİNCİ BÖLÜM

*Baroların Organları ^(1)^*

*Organlar: *

**Madde 79 –** Baroların organları şunlardır:

1\. Baro genel kurulu,

2\. Baro yönetim kurulu,

3\. Baro başkanlığı,

4\. Baro başkanlık divanı,

5\. Baro disiplin kurulu,

6\. Baro denetleme kurulu,

*——————————*

*(1) Bu fıkra 18/6/1997 tarih ve 4276 sayılı Kanunun 4 üncü maddesiyle
dokuzuncu ve onuncu fıkraların birleştirilmesiyle dokuzuncu fıkra olarak
düzenlenmiş ve metne işlenmiştir.*

4533

*I – Baro genel kurulu:*

*Kuruluşu :*

**Madde 80 –** Baro genel kurulu, baronun en yüksek organı olup levhada
yazılı bulunan bütün avukatlardan kurulur.

*Görevleri :*

**Madde 81 –** Genel Kurulun görevleri şunlardır :

1\. Yönetim, disiplin ve denetleme kurulları üyeleri ile baro başkanını
ve Türkiye Barolar Birliği delegelerini seçmek,

2\. **(Değişik: 2/5/2001 - 4667/49 md.)** Levhaya, avukatlık ortaklığı
siciline yazılacakların giriş keseneğini avukatlar için en az ikibin en
çok sekizbin, avukatlık ortaklıkları için en az yirmibin en çok
seksenbin; yıllık keseneğini de, avukatlar için en az bin en çok
dörtbin, avukatlık ortaklıkları için en az onbin en çok kırkbin gösterge
rakamının her yıl bütçe kanununda Devlet memurları için belirlenen maaş
katsayısının çarpımı ile elde edilecek miktar oranında tespit etmek ve
bunların ödeneceği tarihleri belirlemek.

3\. Yönetim kurulunun, baronun gelir ve giderleri ile mallarının yönetimi
hakkında vereceği hesapları incelemek ve yönetim kurulunun ibra edilip
edilmiyeceği hakkında karar vermek,

4\. Baro bütçesini onaylamak,

5\. Yönetim kurulunca hazırlanacak iç yönetmeliği inceliyerek onaylamak,

6\. Mevcut mevzuatın baro yönetim kuruluna verdiği yetkinin dışında,
muhtaç avukatlarla bunların ölümlerinde geride bıraktıkları kimselere
yapılacak yardımın şekil ve miktarını tespit etmek,

7\. Mesleke ait istekleri görüşüp karara bağlamak,

8\. Avukat bürolarının niteliklerini belirtmek,

9\. Kanunlarla verilen diğer yetkileri kullanmak.

*Olağan toplantı:*

**Madde 82 – (Değişik: 22/1/1986 - 3256/12 md.)**

Genel kurul iki yılda bir Ekim ayının ilk haftası içinde baro başkanının
daveti üzerine gündemindeki maddeleri görüşmek üzere toplanır.

*Olağanüstü toplantı:*

**Madde 83 –** Türkiye Barolar Birliği, baro başkanı, yönetim veya
denetleme kurulu gerekli gördükleri hallerde genel kurulu olağanüstü
toplantıya çağırabilirler. Baro başkanı, levhada yazılı avukatların
beşte birinin, görüşme konularını belirten yazılı istemi ile, en geç
onbeş gün içinde genel kurulu olağanüstü toplantıya çağırmak zorundadır.

*Toplantıya çağrı:*

**Madde 84 – (Değişik: 2/5/2001 - 4667/50 md.) **

Genel Kurulun olağan toplantısının yeri, saati ve gündemi ile ilk
toplantıda yeterli çoğunluk sağlanamadığı takdirde ikinci toplantının
günü, saati ve toplantı yeri, baro çevresi adalet dairelerinde ve
baronun uygun bir yerinde en az otuz gün önceden başlamak üzere, genel
kurulun toplanacağı tarihe kadar duyurulur. Bu duyuru, tebligat
hükmündedir.

*Genel kurul başkanlık divanı:*

**Madde 85 –** Gerek olağan, gerekse olağanüstü genel kurul
toplantılarında ilk iş olarak toplantıya bir başkan, bir başkanvekili
ile iki üyeden kurulu bir başkanlık divanı seçilir. Seçim ayrı ayrı ve
genel kurulca aksine karar alınmadıkça işari oyla yapılır ve kullanılan
oyların en çoğunu alanlar seçilir.

Baro başkanı ve yönetim ve denetleme kurulu üyeleri başkanlık divanına
seçilemezler.

4534

*Toplantıya katılma yükümü:*

**Madde 86 – (Değişik: 8/5/1984 - 3003/3 md.)**

**(Değişik: 2/5/2001 - 4667/51 md.)** Baro levhasında yazılı avukat;
gerek olağan, gerek olağanüstü genel kurul toplantılarına katılmak ve oy
kullanmakla yükümlüdür. Bu toplantılara haklı bir neden olmaksızın
gelmeyenlere veya oy kullanmayanlara ilçe seçim kurulu başkanı
tarafından, o baroya kayıtlı avukatların yıllık keseneğinin üçte biri
miktarında para cezası verilir. Bu para cezaları ilgili baro
başkanlığınca tahsil edilir ve baro bütçesine gelir kaydedilir.

64 üncü maddenin üçüncü ve dördüncü fıkraları, bu maddeye göre verilen
para cezaları hakkında da uygulanır.

*Görüşme ve karar yeter sayısı :*

**Madde 87 –** Genel kurul, levhada yazılı avukatların yarıdan bir
fazlasının katılmasiyle toplanır.

**(Değişik: 2/5/2001 - 4667/52 md.)** Birinci fıkrada yazılı çoğunluk
sağlanamazsa, toplantı zorunlu bir neden olmadıkça bir hafta sonraya
bırakılır. Şu kadar ki, bu erteleme onbeş günü aşamaz. Bu toplantıda,
üye sayısı altmışa kadar (altmış dahil) olan barolarda en az üçte bir,
dörtyüze kadar olanlarda (dörtyüz dahil) beşte bir ve dörtyüzden fazla
olanlarda onda bir üye katılmadıkça toplantı ve görüşme yapılamaz.

Yukarıdaki hükümlere göre yetersayı bulunmak şartiyle, kararlar,
tekliflerden en çok oy alanın kabul edilmiş sayılması suretiyle verilir.
Oyların eşitliği halinde genel kurul başkanının bulunduğu taraf üstün
sayılır.

**(Mülga : 2/5/2001 - 4667/52 md.)**

Bir üye kendini ilgilendiren özel işinde oy veremez. Seçimlerde bu esas
uygulanmaz.

**(Değişik: 8/5/1984 - 3003/4 md.)** Genel kurulun kararları, bir
tutanakla tespit edilir. Tutanak, genel kurul başkanlık divanı
tarafından imzalanır ve Türkiye Barolar Birliğine gönderilir.

*Gündem dışı görüşme yasağı:*

**Madde 88 –** Genel kurul toplantısında, görüşüleceği gündemde
belirtilmemiş konular hakkında karar verilemez. Yeni bir toplantı kararı
bu hükmün dışındadır.

*II – Baro yönetim kurulu :*

*Kuruluşu :*

**Madde 89 –** Her baronun yönetim kurulu, baro başkanı ile en az dört
üyeden kurulur.

Avukat sayısı elliden yüze kadar olan barolarda altı, yüzbirden
ikiyüzelliye kadar olan barolarda 8, 251 den fazla olan barolarda 10
asıl üye ve her baroda asıl üye sayısınca yedek üye bulunur.

Baro başkanı, yönetim kurulunun başkanıdır.

*Seçilme yeterliği, engelleri ve seçimin şekli:*

**Madde 90 – (Değişik: 26/2/1970 - 1238/1 md.)**

Yönetim Kurulu üyeleri levhada yazılı ve avukatlıkta en az beş yıl
kıdemli olan avukatlar arasından seçilir. Üye sayısı yüzden az olan
barolarda beş yıllık kıdem şartı aranmaz.

Haklarında avukatlığa engel bir suçtan dolayı son soruşturma açılmasına
karar verilmiş veya geçmiş beş yıl içinde disiplin kurulunca verilecek
kesinleşmiş bir kararla kınama, para veya işten çıkarılma cezalariyle
tecziye edilmiş olanlar Yönetim Kurulu Üyesi seçilemezler. **(Ek cümle:
2/5/2001 - 4667/53 md.)** 77 nci madde hükmüne dayanılarak görevine son
verilenler, yapılacak ilk genel kurulda baro organlarına aday olamazlar.

4535

**(Üçüncü fıkra Mülga: 8/5/1984 - 3003/9 md.)**

Yönetim Kurulu üyeleri gizli oy ile seçilirler. Oy puslasına seçilecek
asıl üye tamsayısının yarısından en az bir fazla isim yazılması
zorunludur. Bundan noksan isim yazılmış oy pusulaları geçerli değildir.
Oy pusulasına seçilecek asıl üye sayısından fazla ad yazıldığı takdirde,
sondan başlanarak fazla adlar hesaba katılmaz.

Adaylar aldıkları oyların sayısına göre sıralanır ve en çok oy alandan
başlanmak üzere önce asıl, sonra yedek üye seçilmiş olanlar bu sıraya
göre tespit edilir. Adayların aldıkları oylarda eşitlik halinde meslek
kıdemi fazla olan, kıdemleri de eşitse, adayların yaşlısı sırada önalır.
Yedek üyeler aldıkları oy sayısına göre bulundukları sıra gözönünde
tutularak Kurulda göreve çağırılır.

Seçim yeterliğini kaybeden Yönetim Kurulu üyelerinin görevi
kendiliğinden sona erer.

*Seçim dönemi:*

**Madde 91 – (Değişik: 14/11/1984 - 3079/1 md.)**

Yönetim Kurulunun görev süresi iki yıldır. Süresi dolan Yönetim Kuruluna
mensup üyeler yeniden seçilebilirler.

*Seçim dönemi bitmeden ayrılma:*

**Madde 92 – (Değişik birinci fıkra: 22/1/1986 - 3256/13 md.)** Seçim
dönemi bitmeden önce ayrılan yönetim kurulu üyesinin yeri, en çok oy
almış yedek üye ile doldurulur.

Yönetim Kurulu üyelerinden biri hakkında 90 ıncı maddeye göre seçilmeye
engel bir suçtan dolayı kamu davası açılmış ise, dava sonuna kadar bu
üye Yönetim Kuruluna katılamaz; yeri yedek üye ile doldurulur.

*Toplantılar:*

**Madde 93 –** Yönetim Kurulu, Baro Başkanı tarafından, doğrudan doğruya
veya üyelerden birinin görüşme konusunu taşıyan yazılı isteği üzerine
toplantıya çağırılır.

Yönetim Kurulu salt çoğunlukla toplanır ve üye tam sayısının salt
çoğunluğu ile karar verir. Oylarda eşitlik halinde, başkanın bulunduğu
taraf üstün tutulur. Baro Başkanı veya Yönetim Kurulu üyeleri, ilgili
oldukları işlerin görüşülmesine katılamazlar.

Yönetim Kurulu kararları hakkında düzenlenen tutanak başkan ve üyeler
tarafından imzalanır.

*Toplantıya çağrı:*

**Madde 94 – (Değişik birinci fıkra : 2/5/2001 - 4667/54 md.)** Yönetim
kurulu üyeleri, baro başkanının çağrısı üzerine toplanır. Ardı ardına üç
toplantıya özürsüz olarak katılmamış olan üyenin yönetim kurulu kararı
ile üyeliği düşürülür.

Bu karara karşı, tebliğ tarihinden itibaren onbeş gün içinde Türkiye
Barolar Birliğine itiraz olunabilir. **(Ek cümle : 2/5/2001 - 4667/54
md.)** İtiraz, kararın uygulanmasını durdurmaz.

*Yönetim kurulunun görevleri:*

**Madde 95 –** Yönetim kurulu, kendisine kanunen verilen görevleri
yerine getirmekle yükümlü olup, baronun işlerini kovuşturur ve
menfaatlerini korur.

Yönetim kurulunun başlıca görevleri şunlardır :

1\. Avukatlık onurunun ve meslek düzeninin korunmasını, meslekin adalet
amaçlarına uygun olarak bağlılık ve onurla yapılmasını sağlamak,

4536

2\. Stajiyer ve avukatların baroya kabul ve levhaya yazılma veya nakil
işleri hakkında karar vermek,

3\. **(Değişik : 2/5/2001 - 4667/55 md.)** Baro levhasını düzenlemek,
avukatların listesini ve avukatlık ortaklığı sicilini tutmak,

4\. **(Değişik : 2/5/2001 - 4667/55 md.)** Meslekî ödevler hususunda baro
mensuplarına yol göstermek ve onlara bilgi vermek ve meslekî görevlerin
yapılıp yapılmadığını denetlemek, mesleğe ve meslek mensuplarına yönelik
hak ihlâllerine karşı avukatlık mesleğini ve meslektaşlarını savunmak,
bu konularda her türlü yasal ve idarî girişimde bulunmak,

5\. **(Değişik : 2/5/2001 - 4667/55 md.)** Levhaya yazılı avukatlar
arasında, avukatlarla avukatlık ortaklıkları, avukatlık ortaklığının
ortakları arasında ve bunlarla iş sahipleri arasında çıkan
anlaşmazlıklarda istek üzerine aracılık etmek ve arabulmak, ücret
uyuşmazlıklarında sulha davet etmek,

6\. Baro mallarını idare ve muhtaç avukatlara yapılacak yardımı şeklini
tespit etmek,

7\. **(Değişik : 2/5/2001 - 4667/55 md.)** Baro mallarının idaresi
hakkında raporlar hazırlayarak genel kurula hesap vermek ve bütçeyi
hazırlayıp genel kurulun onayına sunmak,

8\. Baro adına menkul ve gayrimenkul almak, satmak, ipotek etmek ve bu
mallar üzerinde her türlü ayni haklar tesis eylemek ve kaldırmak, bu
hususlarda baro başkanına özel yetki vermek,

9\. Staj işlerini düzenlemek ve denetlemek,

10\. Yönetim kurulu üyelerinin istifaları hakkında karar vermek,

11\. Adli müzaharet bürosu kurup yönetmek,

12\. Genel kurul gündemini hazırlamak,

13\. Genel kurul kararlarını yerine getirmek,

14\. Baronun ücretli memurlarının özlük işlerini düzenlemek ve yürütmek,

15\. **(Değişik : 2/5/2001 - 4667/55 md.)** İç yönetime ait bütün işleri
görmek, yönergeleri düzenlemek,

16\. Adalet Bakanlığı, Türkiye Barolar Birliği ve disiplin kurulu
kararlarını yerine getirmek,

17\. Bakanlıkların yahut mahkeme veya resmi kurumların istediği konularda
görüşünü bildirmek,

18\. Kanunlarla verilen diğer yetkileri kullanmak.

19\. **(Ek : 2/5/2001 - 4667/55 md.)** Baro bölgesindeki adliye
merkezlerinde temsilcilikler kurmak,

20\. **(Ek : 2/5/2001 - 4667/55 md.)** 167 nci maddede belirtilen Hakem
Kuruluna katılacak avukat hakemleri seçmek,

21\. **(Ek : 2/5/2001 - 4667/55 md.)** Hukukun üstünlüğünü ve insan
haklarını savunmak, korumak ve bu kavramlara işlerlik kazandırmak,

22\. **(Ek : 2/5/2001 - 4667/55 md.)** Avukatlık ortaklığı
anasözleşmesinin, tip anasözleşmeye uygunluğunu incelemek ve avukatlık
ortaklığı siciline tesciline karar vermek.

Yönetim kurulu, ikinci fıkranın 4 ve 5 numaralı bentlerinde yazılı
görevleri bazı üyelerine devredebilir.

*III - Baro başkanlığı;*

*Seçim ve seçim dönemi bitmeden ayrılma:*

**Madde 96 –** Baro başkanı iki yıllık bir görev süresi için seçilir.
Yeniden seçilmek caizdir. **(Ek cümle : 2/5/2001 - 4667/56 md.;Mülga:
29/6/2006-5533/1 md.)**

4536-1

**(Değişik : 2/5/2001 - 4667/56 md.)** Baro başkanı, levhada yazılı ve
avukatlıkta en az on yıl kıdemli avukatlar arasından gizli oyla seçilir.
Üye sayısı yüzden az olan barolarda kıdem şartı aranmaz.

**(Değişik : 2/5/2001 - 4667/56 md.)** 90 ıncı maddenin ikinci ve
altıncı fıkraları hükümleri, baro başkanının seçimi hakkında da kıyasen
uygulanır.

Seçim döneminin bitmesinden önce ayrılan baro başkanının seçimi hakkında
da kıyasen uygulanır.

*Görevleri:*

**Madde 97 –** Baro başkanının görevleri şunlardır:

1\. Baroyu temsil ve yönetim kuruluna başkanlık etmek,

2\. Genel kurul, yönetim kurulu ve disiplin kurulu kararlarını yerine
getirmek ve günlük işlemleri yürütmek,

4536-2

4537

3\. 95 inci madde gereğince verilen izin ve yetki dairesinde baro adına
iltizam ve iktisapta bulunmak, yüklenmelere girişmek, baroya yapılan
bağışları kabul etmek ve bütçeyi uygulamak,

4\. Mahkeme ve resmi dairelerde baroyu temsil edecek ve savunacak
avukatları tayin etmek,

5\. Avukat sicillerinin Türkiye Barolar Birliği tarafından gönderilen
örneğine uygun olarak düzenlenmesini ve korunmasını sağlamak,

6\. Meslek onuru ve bağımsızlığı ile ilgili işlerde kanunlar ve meslek
kurallarının gereğini her türlü organlara karşı savunmak ve bu konuda
doğrudan doğruya veya dolayısiyle kendisini göreve zorlıyan hususları
yapmak,

7\. Baronun ve yönetim kurulunun çalışmaları hakkında her yıl Türkiye
Barolar Birliğine yazılı bir rapor vermek,

8\. Başkanlık Divanı olmıyan barolarda, divanın diğer üyelerine ait
görevleri yerine getirmek ve yetkileri kullanmak,

9\. Kanunlarla verilen diğer yetkileri kullanmak.

*IV - Baro başkanlık divanı:*

*Kuruluşu ve seçimi:*

**Madde 98 –** Başkanlık divanı:

1\. Baro Başkanı,

2\. Baro Başkan Yardımcısı,

3\. Baro Genel Sekreteri,

4\. Baro Saymanından,

İbarettir.

Başkanlık divanı kurulması, 50 den fazla üyesi bulunan barolar için
zorunludur.

Divanın başkan dışındaki üyeleri, yönetim kurulu için yapılan her
seçimden sonraki ilk toplantıda bu kurul tarafından kendi üyeleri
arasından gizli oyla seçilir.

Başkanlık divan, üyelerinden biri süresi dolmadan önce ayrılırsa, kalan
görev süresi için en geç bir ay içinde yenisi seçilir.

*Başkanlık divanının görevleri:*

**Madde 99 –** Başkanlık Divanı, kanunla veya yönetim kurulu kararı ile
kendisine verilen görevleri yerine getirir.

Divan, baro mallarının yönetimi hakkında gerekli kararları alır ve aynı
konuda yönetim kurulunun isteğine göre, bu kurula yazılı veya sözlü
bilgi verir.

*Baro başkan yardımcısının görevleri:*

**Madde 100 –** Baro Başkan yardımcısı, baro başkanının bulunmadığı
zamanlarda veya baro başkanlığı herhangi bir sebeple boşalmışsa yenisi
işe başlayıncaya kadar başkana ait yetkileri kullanır ve görevleri
yerine getirir.

Baro başkan yardımcısının da yokluğunda başkana ait yetkilerin
kullanılması ve görevlerin yerine getirilmesi yönetim kurulunun meslekte
en kıdemli üyesine aittir.

*Baro genel sekreterinin görevleri:*

**Madde 101 –** Baro genel sekreteri, yönetim kurulu toplantılarına ait
tutanakları düzenler, baronun iç çalışmalariyle yazı işlerini yönetir,
baro kalemine gerekli direktifleri verir ve kalemin çalışmasını
denetler.

4538

*Baro saymanının görevleri:*

**Madde 102 –** Baro saymanı, baronun mallarını başkanlık divanı
kararları gereğince yönetmeye ve para alıp vermeye, keseneklerin
toplanmasına, baroya gelir yazılacak para cezalarının tahsiline ve
bütçenin uygulanmasına dair her türlü gözetimi yapmaya yetkilidir.

**(Değişik: 22/1/1986 - 3256/14 md.)** Baro saymanı, para alma ve
vermede düzenlenen kağıtları baro başkanı yokluğunda baro başkan
yardımcısı veya baro genel sekreteriyle birlikte imzalar.

*V - Baro disiplin kurulu :*

*Kuruluşu :*

**Madde 103 –** Disiplin kurulu, avukat sayısı iki yüz elliye kadar olan
barolarda 3, iki yüz elliden fazla olan barolarda 5 üyeden kurulur. Her
baroda disiplin kuruluna üç de yedek üye seçilir.

*Seçilme yeterliği ve engelleri:*

**Madde 104 – (Değişik: 26/2/1970 - 1238/1 md.)**

90 ıncı madde hükümleri Disiplin Kurulu üyeleri hakkında da kıyasen
uygulanır.

Seçim sonucu, Yönetim Kurulu tarafından düzenlenen bir tutanak ile
Türkiye Barolar Birliğine bildirilir.

*Seçim dönemi:*

**Madde 105 – (Değişik: 22/1/1986 - 3256/15 md.)**

Disiplin kurulu üyeleri iki yıl için seçilir. Süresi dolan üye yeniden
seçilebilir.

**(Değişik : 2/5/2001 - 4667/57 md.)** Disiplin kurulu seçimden sonra
ilk toplantısında üyeleri arasından bir başkan ve bir kâtip seçer. 90,
92 ve 94 üncü maddeler hükümleri, disiplin kurulu üyeleri hakkında da
kıyasen uygulanır.

*Toplantılar:*

**Madde 106 –** Disiplin kurulu, üyelerinden en az üçü hazır bulunursa
toplanır.

Kararlar, üye tam sayısının salt çoğunluğu ile verilir. Oylarda eşitlik
halinde, başkanın bulunduğu taraf üstün tutulur.

Başkanın bulunmadığı zamanlarda, meslekte en kıdemli üye kurula
başkanlık eder.

*Görevi:*

**Madde 107 –** Disiplin kurulunun görevi, baro yönetim kurulunun
disiplin kovuşturması açılmasına dair kararı üzerine avukatlar hakkında
disiplin kovuşturması yaparak disiplinle ilgili kararları ve cezaları
vermek ve kanunla verilen diğer yetkileri kullanmaktır.

*VI - Baro denetleme kurulu:*

*Kuruluş ve görevi:*

**Madde 108 – (Değişik: 24/12/1970 - 1238/1 md.)**

**(Değişik: 22/1/1986 - 3256/16 md.)** Baro genel kurulu, baronun mali
işlerini denetlemek üzere iki yıllık süre için kendi üyeleri arasından
en çok üç asıl ve üç yedek denetçi seçer.

Seçim gizli oyla yapılır. 90 ve 92 nci maddeler hükümleri denetçiler
hakkında da kıyasen uygulanır.

4539

DOKUZUNCU KISIM

*Türkiye Barolar Birliği ^(1)^*

BİRİNCİ BÖLÜM

*Genel Hükümler*

*Birliğin kuruluş ve nitelikleri:*

**Madde 109 – (Değişik birinci fıkra : 2/5/2001 - 4667/58 md.)** Türkiye
Barolar Birliği, bütün baroların katılmasıyla oluşan bir kuruluştur.

Birlik, tüzel kişiliğe sahip kamu kurumu niteliğinde bir meslek
kuruluşudur.

Birliğin merkezi Ankara'dır.

*Birliğin görevleri :*

**Madde 110 –** Türkiye Barolar Birliğinin görevleri şunlardır :

1\. Baroları ilgilendiren konularda her baronun görüşünü öğrenip,
ortaklaşa görüşmeler sonunda çoğunluğun düşünce ve görüşünü belirtmek,

2\. Baroların çalışmalarını ortak amaca ulaşacak şekilde tasarlayıp
meslekin gelişmesini sağlamak,

3\. Baro mensuplarının genel menfaatlerini ve meslekin ahlak, düzen ve
geleneklerini korumak,

4\. Türkiye barolarını ve mensuplarını birbirine tanıtarak aralarındaki
meslek bağını kuvvetlendirmek,

5\. Her il merkezinde baro kurulmasına ve vatandaşlarda kendilerine ait
davaları avukatlar eliyle açmanın ve savunmanın lüzum ve faydaları
hakkındaki inancı yerleştirmeye çalışmak,

6\. Kanunların memleket ihtiyaçlarına uygun olarak gelişmesi ve
yürütülmesi yolunda dileklerde, yayınlarda bulunmak , gerekirse ön
tasarılar hazırlamak,

7\. Baroları ilgilendiren konularda görüşünü yetkili mercilere duyurmak,

8\. Adalet Bakanlığının, yargı veya yasama yetkisini taşıyan mercilerin
ve baroların soracakları adli ve mesleki konular hakkında görüş ve
düşüncelerini rapor halinde bildirmek,

9\. Avukatların meslekte gelişmelerini teşvik edecek ve sağlıyacak her
türlü tedbirleri almak,

10\. Mahkeme içtihatlarının sistemli bir surette toplanması ve
yayınlanması için Adalet Bakanlığı ve yargı mercileri ile işbirliği
yapmak,

11\. Kanunların avukatlara tanıdığı hakların gerçekleşmesine ve yüklediği
görevlerin tam ve şerefli bir şekilde yerine getirilmesine çalışmak,

12\. Baro mensuplarının ilmi ve mesleki seviyelerini yükseltmek için
kitaplık açmak, dergi çıkarmak, konferanslar düzenlemek, telif ve
tercüme eserler meydana getirilmesini teşvik etmek,

13\. Meslekin daha cazip bir hale getirilmesi ve bu konuda yazılı
amaçlara erişilebilmesi için düşünülecek çare ve tedbirleri görüşmek
üzere zaman zaman toplantılar düzenlemek,

14\. Memleket içinde kurulmuş hukukla ilgili kurul ve kurumlarla
ilgilenmek ve temaslarda bulunmak,

15\. Yabancı memleket baroları, avukatlar birlikleri ve hukuk kurumları
ile temaslarda bulunmak ve uluslararası kongrelere katılmak, ^(2)^

16\. Uyulması zorunlu meslek kurallarını tespit ve tavsiye etmek,

17\. **(Ek : 2/5/2001 - 4667/59 md.)** Hukukun üstünlüğünü ve insan
haklarını savunmak ve korumak, bu kavramlara işlerlik kazandırmak.

18\. Kanunlarla verilen diğer yetkileri kullanmak. ^(3)^

\_\_\_\_\_\_\_\_\_\_\_\_\_\_\_\_\_\_\_\_

*(1) Bu hükmün uygulanmasında ek 3 üncü maddeye bakınız.*

*(2) Bu hükmün uygulanmasında ek 2 nci maddeye bakanız.*

*(3) Bu maddeye 2/5/2001 tarih ve 4667 sayılı Kanunun 59 uncu maddesiyle
17 nci bent eklenmiş ve 17 nci bent 18 inci bent olarak
değiştirilmiştir.*

4540

*Yasaklar, mal edinme, protokoldaki yer, görevden uzaklaştırma ve göreve
son verme:*

**Madde 111 – (Değişik: 8/5/1984 - 3003/5 md.)**

**(Değişik birinci fıkra: 18/6/1997 - 4276/5 md.)** Türkiye Barolar
Birliği, kuruluş amaçları dışında faaliyette bulunamaz.

Birlik, amacına uygun işlerde kullanılmak üzere taşınır ve taşınmaz mal
edinebilir.

Birlik, protokol kurallarına göre resmi törenlere katılır.

**(Değişik : 2/5/2001 - 4667/60 md.)** Türkiye Barolar Birliği Başkanı,
protokolde Yargıtay Cumhuriyet Başsavcısının yanında yer alır.

**(Değişik: 18/6/1997 - 4276/5 md.)** 77 nci maddenin beş, altı, yedi
sekiz ve dokuzuncu fıkra hükümleri Birlik organları hakkında da
uygulanır. **(Ek cümle : 2/5/2001 - 4667/60 md.)** Ancak, görevine son
verilen organın Birlik Yönetim Kurulu olması halinde yeni seçilenlerin
görevine başladığı tarihe kadar bu organın görevleri, kararı veren
mahkemece son genel kurul delegeleri arasından görevlendirilecek en az
üç avukat tarafından geçici yönetim kurulu sıfatıyla yürütülür.

*Görevlerin ücretli oluşu:*

**Madde 112 –** Türkiye Barolar Birliği Başkanlığı, başkan yardımcılığı,
genel sekreterliği ve saymanlığı görevleri ücretlidir. Birlik Yönetim
Kurulunun başkanlık divanında görev almamış olan üyeleri ile disiplin ve
denetleme kurulları üyelerine, katıldıkları toplantılar için huzur hakkı
ödenir. Ücretlerle huzur hakkının miktarları ve ödenme şekilleri birlik
genel kurulunca belli edi-lir.

Bu kimselerden Ankara'dan başka illerden seçilenlere yolculuk,ikamet
giderleri ile diğer zaruri giderler birlik bütçesinden ödenir. Bunların
miktarı da genel kurulca belli edilir.

İKİNCİ BÖLÜM

*Birliğin Organları*

*Organlar:*

**Madde 113 –** Türkiye Barolar Birliğinin organları şunlardır:

1\. Türkiye Barolar Birliği Genel Kurulu,

2\. Türkiye Barolar Birliği Yönetim Kurulu,

3\. Türkiye Barolar Birliği Başkanlığı,

4\. Türkiye Barolar Birliği Başkanlık Divanı,

5\. Türkiye Barolar Birliği Disiplin Kurulu,

6\. Türkiye Barolar Birliği Denetleme Kurulu.

*I - Türkiye Barolar Birliği genel kurulu:*

*Kuruluşu:*

**Madde 114 –** Türkiye Barolar Birliğinin en yüksek organı Genel
Kuruldur.

**(Değişik: 2/5/2001 - 4667/61 md.)** Genel Kurul, baroların avukatlıkta
en az on yıl kıdemi olan üyeleri arasından gizli oyla seçecekleri ikişer
delege ile kurulur. Görevde bulunan baro başkanları ile Türkiye Barolar
Birliği Başkanlığı yapmış ve yapmakta olan avukatlar, Birlik Genel
Kurulunun doğal üyesidirler, oylamalara katılma, seçme ve seçilme
hakları vardır.

Avukat sayısı yüzden fazla olan barolar, yüzden sonraki her üçyüz üye
için ayrıca birer delege seçerler.

Barolarca aynı sayıda yedek üyeler seçilir. Delegeler, her baronun
olağan genel kurul toplantısında iki yıl için seçilirler.

90 ıncı maddenin ikinci fıkrasında yazılı engelleri bulunanlar delege
olamazlar.

Delegelerin yolculuk ve oturma giderlerini her baro kendi bütçesinden
öder.

**(Değişik : 2/5/2001 - 4667/61 md.)** Genel Kurul toplantısının yeri,
tarihi ve gündemi ile delegelerini gönderme lüzumu, toplantılardan en az
otuz gün önce, barolara yazı ile bildirilir. Asıl üyenin mazereti olduğu
takdirde, yedek üye Türkiye Barolar Birliği Genel Kuruluna katılır ve oy
kullanır.

4541

*Toplantılar:*

**Madde 115 – (Değişik: 22/1/1986 - 3256/17 md.)** Birlik Genel Kurulu
iki yılda bir evvelki genel kurulun tayin edeceği zaman ve yerde olağan
toplantısını yapar.**(Ek cümle:13/1/2004 – 5043/4 md.)** Ancak, seçimli
genel kurul toplantıları Ankara'da yapılır.

Birlik Yönetim Kurulu, gerekli gördüğü hallerde veya en az on baronun
yönetim kurulları yazı ile isterse Genel Kurulu olağanüstü toplantıya
çağırır.

Adalet Bakanı, adaletin ve meslekin genel menfaatleri ve hazırlanacak
adli ve mesleki kanun tasarıları hakkında görüş ve düşüncelerini almak
üzere Genel Kurulun olağanüstü toplantıya çağırılmasını Birlik Yönetim
Kurulundan istiyebilir.

Birlik Genel Kurulu başkanlık divanının seçimi hakkında 85 inci maddenin
birinci fıkrası hükmü kıyasen uygulanır. Birlik organlarında görev
alanlar, başkanlık divanına seçilemezler.

*Görüşme ve karar yeter sayısı:*

**Madde 116 –** Birlik Genel Kurulu, üyelerinin en az dörttebiri
katılmadıkça toplantı ve görüşme yapamaz.

Birinci fıkrada yazılı yeter sayı olmadığı hallerde, toplantı bir ayı
geçmemek üzere başka bir güne bırakılır. Bu ikinci toplantıya da
üyelerin en az beşte biri katılmadığı takdirde, toplantı bu sayı elde
edilinceye kadar bir ay sonraki tarihlere bırakılır.

87 nci maddenin 3, 4 ve 5 inci fıkraları ve 88 inci madde hükmü Birlik
Genel Kurulu toplantıları ve görüşmeleri hakkında da kıyasen uygulanır.

*Görevleri:*

**Madde 117 –** Birlik Genel Kurulunun görevleri şunlardır:

1\. Birlik Yönetim, disiplin ve denetim kurulları üyeleri ile Birlik
başkanını seçmek,

2\. Kuruluş amacı içindeki işlere dair hazırlanan raporları ve gündemdeki
maddeleri görüşüp karara varmak,

3\. Birlik Yönetim Kuruluna talimat vermek,

4\. **(Değişik: 22/1 /1986 - 3256/18 md.)** Birliğin hesaplarını
incelemek, bütçesini onaylamak, Birlik Yönetim Kurulunun çalışmalarından
dolayı ibrası hakkında karar vermek,

5\. Yerli ve yabancı kongrelere gidecek delegeleri seçmek, (Genel Kurul
bu yetkisini Birlik Yönetim Kuruluna verebilir.) ^(1)^

6\. Gelecek Genel Kurul toplantı zaman ve yerini kararlaştırmak,

7\. **(Değişik: 22/1/1986 - 3256/18 md.)** Adaleti ve mesleği
ilgilendiren işler hakkında teklifte bulunmak, uyulması zorunlu meslek
kurallarını tespit etmek,

8\. **(Değişik: 22/1/1986 - 3256/18 md.)** Baroların birlik adına
avukatlardan tahsil edeceği keseneğin miktarını her avukat için yıllık
baro keseneğinin yarısından fazla olmamak üzere tespit etmek,

9\. Birlik başkanı, başkan yardımcıları, genel sekreteri ve saymanının
ücretleri ile yönetim, disiplin ve denetim kurulları üyelerine verilecek
huzur hakları miktarını ve ödenme şeklini belli etmek,

10\. **(Değişik : 2/5/2001 - 4667/62 md.)** Bu Kanunun 49 ve 75 inci
maddelerinde Birliğe verilen görevleri yerine getirmek ve yetkileri
kullanmak,

——————————

*(1) Bu hükmün uygulanmasında ek 2 nci maddeye bakınız.*

4542

11\. Kanunlarla verilen diğer yetkileri kullanmak.

*II – Türkiye Barolar Birliği yönetim kurulu: *

*Kuruluşu:*

**Madde 118 –** Birlik yönetim kurulu, birlik başkanı ile, birlik genel
kurulu tarafından kendi üyeleri arasından gizli oyla seçilen on üyeden
kurulur. Ayrıca on yedek üye seçilir.

Birlik yönetim kuruluna birlik başkanı başkanlık eder.

*Seçim dönemi:*

**Madde 119 – (Değişik birinci fıkra: 14/11/1984 - 3079/2 md.)** Birlik
Yönetim Kurulunun görev süresi dört yıldır. Süresi dolan Birlik Yönetim
Kuruluna mensup üyeler yeniden seçilebilirler.

90 ıncı maddenin 2, 3, 4, 5 ve 6 ncı fıkraları ve 92 nci madde hükmü
Birlik Yönetim Kurulu üyeleri hakkında da kıyasen uygulanır.

*Toplantılar:*

**Madde 120 –** Birlik Yönetim Kurulu ayda bir defa olağan toplantı
yapar. Başkan veya Yönetim Kurulu üyelerinden birinin isteği ile kurul,
acele hallerde her zaman olağan üstü toplantıya çağırılabilir.

Her toplantı sonunda, gelecek toplantının günü kararlaştırılır. Toplantı
günü, üyelere çağrı mektubu ile bildirilir. Engeli olanlar, bunu en az
yedi gün önce yazı ile bildirirler.

Belgeye bağlanmış yerinde bir engele dayanmaksızın üst üste üç
toplantıya gelmiyen üye istifa etmiş sayılır.

Birlik Yönetim Kurulu, üye tamsayısının salt çoğunluğu ile toplanır ve
toplantıya katılanların salt çoğunluğu ile karar verir. Şu kadar ki, on
veya daha az üyenin katılmasiyle yapılan toplantılarda karar
verilebilmesi için en az beş üyenin bir oyda birleşmesi şarttır. Oylarda
eşitlik halinde, başkanın bulunduğu taraf üstün tutulur.

*Görevleri: *

**Madde 121 –** Birlik yönetim kurulunun görevleri şunlardır:

1\. Birlik genel kurulunu toplantıya çağırmak ve gündem hazırlamak,

2\. **(Değişik: 22/1/1986 - 3256/19 md.)** Birliği ve mallarını yönetmek,

3\. **(Değişik: 22/1/1986 - 3256/19 md.)** İki yıllık bütçeyi hazırlayıp
genel kurula sunmak,

4\. Birlik genel kurulunca alınan kararları uygulamak,

5\. **(Değişik: 22/1/1986 - 3256/19 md.)** Birlik adına gayrimenkul
almak, satmak, ipotek etmek ve bu mallar üzerinde her türlü ayni haklar
tesis eylemek ve kaldırmak, bu hususlarda ve diğer iktisabi ve iltizami
işlemlerde Birlik Başkanına yetki vermek,

6\. Birliğin ücretli memurlarının özlük işlerini düzenlemek ve yürütmek,

7\. Birlik yönetim kurulu kararlarının özetini gösteren defterleri
tutmak,

8\. **(Değişik: 2/5/2001 - 4667/62 md.)** Avukatların, aynı büroda
birlikte çalışanların ve avukatlık ortaklıklarının kayıtlarını,
yönetmelikte gösterilen esas ve usullere göre tutmak, avukatlık
ortaklığı tip anasözleşmesini hazırlamak, avukatlık ruhsatnamelerini,
kimlik belgelerini ve avukatlık ortaklığı yetki belgelerini düzenlemek
ve bastırmak,

9\. **(Değişik: 22/1/1986 - 3256/19 md.)** Birliğin genel durumu ile
işlemleri ve çalışmaları hakkında Birlik Genel Kuruluna rapor vermek ve
çalışma ve hesaplarından dolayı ibra istemek,

4543

10\. Kanunlarla başka bir merci veya organa verilmiş olmamak şartiyle,
baroların kararlarına karşı yapılan itirazları incelemek ve karara
bağlamak,

11\. **(Değişik : 2/5/2001 - 4667/63 md.)** Bu Kanunun 31, 44, 54 ve 77
nci maddeleri ile 83 üncü maddesinde Birliğe verilen görevleri yerine
getirmek ve yetkileri kullanmak,

12\. Baro genel kurullarını olağanüstü toplantıya çağırmak,

13\. Avukatların ve baroların hak ve menfaatlerinin korunması için ilgili
mercilere gerekli baş vurmalarda bulunmak,

14\. Avukatlık meslekinin gelişmesine, avukatların haklarının korunmasına
ve sosyal durumlarının geliştirilmesine yarıyacak incelemeleri yapmak,
vardığı sonuçları ve teklifleri birlik genel kuruluna sunmak.

15\. Avukatlık mesleki ile ilgili olarak resmi yerlerden sorulacak
hususlar hakkında gerekli düşünce ve görüşleri bildirmek,

16\. Avukatların meslekte ilerlemesi için kitaplıklar açmak, mesleki
yayında bulunmak, avukatların hazırlıyacağı eserlerin yayımına yardımcı
olmak,

17\. Barolar arasında çıkan anlaşmazlıkları çözümlemek,

18\. **(Değişik : 2/5/2001 - 4667/63 md.)** Meslekî dayanışmanın
sağlanması ve devamlılığı için her türlü çalışmalarda bulunmak, mesleğe
ve meslek mensuplarına yönelik hak ihlâllerine karşı avukatlık mesleğini
ve meslektaşlarını savunmak ve bu konularda her türlü yasal ve idarî
girişimde bulunmak,

19\. Kanunlarla verilen diğer yetkileri kullanmak.

20\. **(Ek : 2/5/2001 - 4667/63 md.; Mülga: 28/11/2006-5558/1 md.)^(1)^**

*III – Türkiye Barolar Birliği Başkanlığı:*

*Seçim ve seçim dönemi bitmeden ayrılma:*

**Madde 122 –** Birlik başkanı, birlik genel kurulu tarafından, kendi
üyeleri arasından dört yıllık bir dönem için seçilir. Yeniden seçilmek
caizdir.

90 ıncı maddenin 2, 3 ve 6 ncı fıkraları ile 96 ncı maddenin 4 üncü
fıkrası hükmü birlik başkanı hakkında da kıyasen uygulanır.

*Görevleri: *

**Madde 123 –** Birlik başkanının görevleri şunlardır:

1\. Birliği temsil ve birlik yönetim kuruluna başkanlık etmek,

2\. Birlik genel kurulu, yönetim kurulu ve disiplin kurulu kararlarını
yerine getirmek.

3\. 121 inci maddeye göre verilecek yetki dairesinde birlik adına iltizam
ve iktisapta bulunmak, yüklenmelere girişmek, birliğe yapılan bağışları
kabul etmek ve bütçeyi uygulamak,

4\. Mahkeme ve resmi dairelerde birliği temsil edecek ve savunacak
avukatları tayin etmek,

5\. Yabancı barolar birlikleri, barolar ve hukuk kurumları ile ilişkiler
kurmak ve yürütmek,

6\. Meslek onuru ve bağımsızlığı ile ilgili işlerde kanunlar ve meslek
kurallarının gereğini her türlü organlara karşı savunmak ve bu konuda
doğrudan doğruya veya dolayısiyle kendisini göreve zorlıyan hususları
yapmak,

7\. (**Değişik: 22/1/1986 - 3256/20 md.)** Birliğin çalışmaları hakkında
Birlik Genel Kuruluna yazılı bir rapor vermek,

8\. Kanunlarla verilen diğer yetkileri kullanmak.

*––––––––––––––––––*

*(1) 28/11/2006 tarihli ve 5558 sayılı Kanunun 1 inci maddesiyle
düzenlenen bu hüküm, Anayasa Mahkemesi’nin 15/10/2009 tarihli ve E.:
2007/16, K.: 2009/147 sayılı Kararı ile iptal edilmiştir.*

4544

*IV - Türkiye Barolar Birliği başkanlık divanı: *

*Kuruluşu ve seçimi:*

**Madde 124 –** Birlik başkanlık divanı;

1\. Türkiye Barolar Birliği Başkanı,

2\. Türkiye Barolar Birliği iki başkan yardımcısı,

3\. Türkiye Barolar Birliği Genel Sekreteri,

4\. Türkiye Barolar Birliği Saymanından,

İbarettir.

Divanın başkan dışındaki üyeleri, birlik yönetim kurulu için yapılan her
seçimden sonraki ilk toplantıda, bu kurul tarafından kendi üyeleri
arasından gizli oyla seçilir.

Birlik başkanlık divanı üyelerinden biri süresi dolmadan önce ayrılırsa,
kalan görev süresi için, bir ay içinde yenisi seçilir.

*Birlik başkanlık divanının görevleri: *

**Madde 125 –** Birlik başkanlık divanı, kanunla veya birlik yönetim
kurulu karariyle kendisine verilen görevleri yerine getirir.

Divan, birlik mallarının yönetimi hakkında gerekli kararları alır ve
aynı konuda, birlik yönetim kurulunun isteğine göre, bu kurula yazılı
veya sözlü bilgi verir.

**(Ek : 2/5/2001 - 4667/64 md.)** Gerekli hallerde baro başkanlarını
görüşlerini almak üzere toplantıya çağırır.

*Türkiye Barolar Birliği Başkan Yardımcılarının görevleri:*

**Madde 126 –** Birlik başkan yardımcıları, Birlik Başkanı tarafından
verilecek görevleri yapar ve yetkileri kullanırlar.

Birlik Başkanının bulunmadığı zamanlarda veya Birlik Başkanlığı herhangi
bir sebeple boşalmışsa yenisi işe başlayıncaya kadar Başkana ait
yetkilerin kullanılması ve görevlerin yerine getirilmesi meslekteki
kıdem sırasına göre Başkan Yardımcılarına aittir.

Birlik Başkan Yardımcılarının da yokluğunda Birlik Yönetim Kurulunun
meslekte en kıdemli üyesi Başkana ait yetkileri kullanır ve görevleri
yerine getirir.

*Türkiye Barolar Birliği Genel Sekreterinin görevleri:*

**Madde 127 –** Birlik Genel Sekreteri, Birlik yönetim Kurulu
toplantılarına ait tutanakları düzenler, Birliğin iç çalışmaları ile
yazı işlerini yönetir, Birlik kalemine gerekli direktifleri verir ve
kalemin çalışmasını denetler.

*Türkiye Barolar Birliği Saymanının görevleri: *

**Madde 128 –** Birlik Saymanı Birliğin mallarını Birlik Başkanlık
Divanının kararları gereğince yönetmeye ve para alıp vermeye, bütçenin
uygulanmasına dair her türlü gözetimi yapmaya yetkilidir.

**(Değişik: 22/1/1986 - 3256/21 md.)** Birlik saymanı, para alma ve
vermede düzenlenen kağıtları Birlik Başkanı, yokluğunda Birlik Başkan
yardımcılarından biri veya Birlik Genel Sekreteri ile birlikte imzalar.

*V – Türkiye Barolar Birliği disiplin kurulu: *

*Kuruluşu:*

**Madde 129 –** Birlik Disiplin Kurulu, Birlik Genel Kurulu tarafından
kendi üyeleri arasından gizli oyla seçilen yedi üyeden kurulur. Ayrıca
yedi yedek üye seçilir.

Kurul, seçimden sonraki ilk toplantısında kendi üyeleri arasından bir
başkan seçer.

4545

*Seçim dönemi:*

**Madde 130 –** Birlik Disiplin Kurulu üyeleri dört yıl için seçilirler.
Süresi dolan üye yeniden üye seçilebilir.

90 ıncı maddenin 2, 3, 4, 5 ve 6 ncı fıkraları ve 92 nci madde hükmü
Birlik Disiplin Kurulu üyeleri hakkında da kıyasen uygulanır.

*Toplantılar: *

**Madde 131 –** Birlik Disiplin Kurulu ayda bir defa olağan toplantı
yapar. Birlik Başkanının veya Birlik Disiplin Kurulu Başkanının yahut
üyelerinden birinin isteği ile Kurul acele hallerde her zaman olağanüstü
toplantıya çağrılabilir.

120 nci maddenin 2 ve 3 üncü fıkraları Birlik Disiplin Kurulu hakkında
da kıyasen uygulanır.

Birlik Disiplin Kurulu, üye tam sayısının salt çoğunluğu ile toplanır ve
en az dört üyenin bir oyda birleşmesi ile karar verilir. Oylarda eşitlik
halinde Başkanın bulunduğu taraf üstün tutulur.

*Görevi:*

**Madde 132 –** Birlik Disiplin Kurulu bu kanunla verilen görevleri
yapar ve yetkileri kullanır.

*VI – Türkiye Barolar Birliği denetleme kurulu: *

*Kuruluşu ve görevi:*

**Madde 133 – (Değişik birinci fıkra: 22/1/1986 - 3256/22 md.)** Birlik
Genel Kurulu, Birliğin mali işlemlerini denetlemek üzere, dört yıl için
kendi üyeleri arasından üç asıl ve üç yedek denetçi seçer.

Denetçiler gizli oyla seçilir. 90 ıncı maddenin 2, 3, 4, 5 ve 6 ncı
fıkraları ve 92 nci madde hükmü denetçiler hakkında da kıyasen
uygulanır.

Birlik Denetleme Kurulunun çalışma usulü ile görev ve yetkileri
yönetmelikte gösterilir.

ONUNCU KISIM

*Disiplin İşlem ve Cezaları*

*Disiplin Cezalarının uygulanacağı haller:*

**Madde 134 –** **(Değişik : 2/5/2001 - 4667/65 md.)**

Avukatlık onuruna, düzen ve gelenekleri ile meslek kurallarına uymayan
eylem ve davranışlarda bulunanlarla, meslekî çalışmada görevlerini
yapmayan veya görevinin gerektirdiği dürüstlüğe uygun şekilde
davranmayanlar hakkında bu Kanunda yazılı disiplin cezaları uygulanır.

*Disiplin cezaları:*

**Madde 135 –** Disiplin cezaları şunlardır:

1\. **(Değişik: 22/1/1986 - 3256/23 md.)** Uyarma; avukatın mesleğinin
icrasında daha dikkatli davranması gerektiğinin kendisine
bildirilmesidir.

2\. Kınama; meslekinde ve davranışında kusurlu sayıldığının avukata
bildirilmesidir.

3\. **(Değişik: 22/1/1986 - 3256/23 md.)** Onbin liradan yüzellibin
liraya kadar para cezası.

4\. **(Değişik : 2/5/2001 - 4667/66 md.)** İşten çıkarma, avukatın veya
avukatlık ortaklığının üç aydan az ve üç yıldan fazla olmamak üzere
meslekî faaliyetlerinin yasaklanmasıdır.

5\. Meslekten çıkarma; avukatlık ruhsatnamesinin geri alınarak avukatın
adının baro levhasından silinmesi ve avukatlık unvanının
kaldırılmasıdır. **(Ek cümle : 2/5/2001 - 4667/66 md.)** Avukatlık
ortaklığı için de baro avukatlık ortaklığı sicilinden silinmesidir.

4546

*Cezaların uygulanma şekli:*

**Madde 136 –** Bu kanunun avukatların hak ve ödevleri ile ilgili
altıncı kısmında yazılı esaslara uymıyanlar hakkında ilk defasında en az
kınama, tekrarında, davranışın ağırlığına göre, para veya işten çıkarma
cezası ve 5 inci maddenin (a) bendinde yazılı bir suçtan kesin olarak
hüküm giyme halinde meslekten çıkarma cezası uygulanır.

Beş yıllık bir dönem içinde iki veya daha çok defa disiplin cezasını
gerektiren davranışta bulunan avukata her yeni suçu için bir öncekinden
daha ağır ceza uygulanır.

Bir defa işten çıkarılan avukat, beş yıllık dönem içinde bu kanunun
altıncı kısmındaki kurallara aykırı davranışta bulunursa meslekten
çıkarılır.

*Savunma hakkı:*

**Madde 137 –** Avukatlar hakkında yapılacak kovuşturmalarda, isnat
olunan hususun avukata açıkça ve yazılı olarak bildirilmesi, yazılı
savunmasının istenmesi ve bu savunma için en az on günlük bir süre
tanınması zorunludur.

*Baroya yazılmadan önceki ve meslekten ayrıldıktan sonraki eylem ve
davranışlar:*

**Madde 138 – (Değişik birinci fıkra : 2/5/2001 - 4667/67 md.)** Baro
levhasına kabul ve yazılmadan önceki eylem ve davranışlar, meslekten
çıkarma cezasını gerektirmedikçe disiplin kovuşturmasına konu olamaz.
Staj dönemi bu hükmün dışındadır.

Avukatın, avukatlıktan ayrılması, avukatlığı sırasındaki eylem ve
davranışlarından dolayı disiplin kovuşturması yapılmasına engel
değildir.

*Kovuşturma yetkisi ve eksik üyelerin tamamlanması:*

**Madde 139 –** Kovuşturmanın dayandığı şikayet veya ihbarın vaki olduğu
yahut Cumhuriyet savcısının kovuşturma isteğinde bulunduğu veya
kovuşturmaya esas teşkil eden eylem veya davranışın re'sen haber
alındığı tarihte avukat hangi baronun levhasında yazılı ise, disiplin
kovuşturmasına karar verme ve kovuşturmayı yürütme yetkisi o baroya
aittir.

Baro başkanı, baro yönetim ve disiplin kurulu üyeleri, kendi
haklarındaki kovuşturmalarla ilgili görüşme ve kararlara katılamazlar.

İkinci fıkranın kapsamına giren bir durumun mevcut olması veya ret yahut
istinkaf sebepleriyle başkan ve üyelerin katılmamaları yüzünden baro
yönetim ve disiplin kurullarında toplantı yeter sayısı bulunamazsa,
eksikler yedeklerle tamamlanır. Yedeklerin de herhangi bir sebeple
görüşme veya karara katılmamaları yahut sayılarının yetişmemesi halinde,
baro levhasında yazılı olup yönetim ve disiplin kurullarına seçilme
yeterliği bulunan avukatlar arasından ad çekme yolu ile seçileceklerle
eksikler tamamlanır.

*Ceza kovuşturmasının disiplin cezalarına tesiri:*

**Madde 140 –** Avukat hakkında başlamış olan ceza kovuşturması,
disiplin işlem ve kararlarının uygulanmasına engel olmaz.

**(Değişik: 22/1/1986 - 3256/24 md.)** Şu kadar ki, disiplin işlem ve
kararına konu teşkil edecek bir eylemde bulunmuş olan avukat hakkında
aynı eylemlerden dolayı ceza mahkemesinde dava açılmış ise, avukat
hakkındaki disiplin kovuşturması, ceza davasının sonuna kadar
bekletilir. Bu halde yönetim kurulunun isteği üzerine disiplin kurulu,
avukatın işten yasaklanmasına yer olup olmadığı hakkında 153 ve 154 üncü
maddeler uyarınca bir karar vermek zorundadır.

4547

Eylemin işlenmemiş veya sanığı tarafından yapılmamış olması sebebiyle
beraat hali müstesna, beraatle sonuçlanmış bir ceza davasının konusuna
giren eylemlerden dolayı disiplin kovuşturması, o eylemin ceza kanunları
hükümlerinden ayrı olarak başlı başına disiplin kovuşturmasını
gerektirir mahiyette olmasına bağlıdır.

Baro yönetim kurulları hükümlülükle sonuçlanan bir ceza davasının
konusunu teşkil eden eylemlerden dolayı ayrıca disiplin kovuşturması
açmak zorundadırlar.

*Disiplin kovuşturmasının açılması: *

**Madde 141 –** Disiplin kovuşturması, yönetim kurulu tarafından verilen
bir kararla açılır.

Yönetim kurulu, ivedilikle ve her halde ihbar, şikayet veya istek
tarihinden itibaren en çok bir yıl içinde disiplin kovuşturması hakkında
bir karar vermeye mecburdur.

Yönetim kurulu, ilgilinin ihbar ve şikayeti veya Cumhuriyet savcısının
isteği üzerine yahut re'sen, disiplin kovuşturması açılmasına karar
vermeye esas olacak soruşturmanın yapılması görevini kendi üyelerinden
birine verebilir. Soruşturma ile görevlendirilen üye, delilleri toplar,
gerekli gördüğü kimselerin ifadelerini yeminle de alabilir; hakkında
soruşturma yapılan avukatı da dinledikten veya dinlemek için verilen
süre dolduktan sonra dosyayı bir raporla yönetim kuruluna verir. **(Ek
cümle : 2/5/2001 - 4667/68 md.)** Yönetim kurulu, soruşturma maksadıyla
her türlü adlî ve idarî mercilerden bilgi ve belge isteyebilir, ilgili
dosyaları veya örneklerini isteyip, inceleyebilir.

Şikayet, ihbar veya istem konusu eylem veya davranış hakkında kovuşturma
açılmasına yer olmadığına dair yönetim kurulu tarafından verilecek
kararlar ilgililere ve Cumhuriyet savcısına tebliğ olunur.

*Disiplin kovuşturmasına yer olmadığına dair kararlara itiraz:*

**Madde 142 –** Baro yönetim kurulunun, disiplin kovuşturmasına yer
olmadığına dair kararlarına karşı, tebliğ tarihinden itibaren 15 gün
içinde şikayetçi veya Cumhuriyet savcısı tarafından Türkiye Barolar
Birliği Yönetim Kuruluna itiraz olunabilir.

Türkiye Barolar Birliği Yönetim Kurulu tarafından dosya üzerinde
yapılacak inceleme sonunda şikayet, ihbar veya istem konusu incelemeye
değer mahiyette görülürse, evvelki karar kaldırılarak, disiplin
kovuşturmasının açılması için dosya evvelki kararı veren baroya
gönderilir. Türkiye Barolar Birliği Yönetim Kurulunun bu kararları
kesindir.

Baro Yönetim Kurulunun disiplin kovuşturmasına yer olmadığına dair
kararları süresi içinde itiraz edilmezse kesinleşir.

**(Değişik : 2/5/2001 - 4667/69 md.)** Birinci fıkra gereğince yapılan
itiraz üzerine, Türkiye Barolar Birliği Yönetim Kurulu tarafından
verilen itirazın reddine dair kararlar Adalet Bakanlığına ulaştığı
tarihten itibaren iki ay içinde Bakanlıkça karar verilmediği veya karar
onaylandığı takdirde kesinleşir. Ancak Adalet Bakanlığı uygun bulmadığı
kararları bir daha görüşülmek üzere, gösterdiği gerekçesiyle birlikte
Türkiye Barolar Birliğine geri gönderir. Geri gönderilen bu kararlar,
Türkiye Barolar Birliği Yönetim Kurulunca üçte iki çoğunlukla aynen
kabul edildiği takdirde onaylanmış, aksi halde onaylanmamış sayılır;
sonuç Türkiye Barolar Birliği tarafından Adalet Bakanlığına bildirilir.

8 inci maddenin 6 ncı ve 7 nci fıkraları hükümleri bu halde de kıyasen
uygulanır.

*Aynı eylemden dolayı yeniden inceleme:*

**Madde 143 –** Disiplin kovuşturması açılmasına yer olmadığına dair
kararın konusuna giren eylemlerden dolayı yeniden inceleme
yapılabilmesi, yeni delillerin bulunmasına ve bu kararın kesinleştiği
tarihten üç yıl geçmemiş olmasına bağlıdır.

4548

*Disiplin kurulunda duruşma: *

**Madde 144 – (Değişik: 22/1/1986 - 3256/25 md.)**

**(Değişik birinci fıkra : 2/5/2001 - 4667/144 md.)** Disiplin
kovuşturması açılmasına karar verilen hallerde, yönetim kurulunun
iletmesi üzerine, disiplin kurulu, incelemesini evrak üzerinde yapar.
Disiplin kuruluna gönderilen dosya içinde avukatın sicili de bulunur.
Avukatın isteği veya disiplin kurulunca gerek görülmesi halinde,
inceleme duruşmalı olarak yapılır.

Duruşma gizli olur.

Disiplin kurulu incelemeyi ivedilikle ve herhalde kararın kendisine
gelişi tarihinden itibaren en geç bir yıl içinde sonuçlandırmak
zorundadır. Ceza davasının sonucunun beklenmesini gerektiren haller
saklıdır.

*Gıyapta duruşma:*

**Madde 145 –** Çağrıya uymıyan avukatın gıyabında duruşma yapılır. Şu
kadar ki, duruşmaya gelmediği takdirde duruşmanın gıyabında
yapılacağının davetiyeye yazılması şarttır.

*Delillerin gösterilmesi ve incelenmesi:*

**Madde 146 –** Disiplin kurulu, delillerin gösterilme ve incelenme
şeklini, istek veya feragatle yahut evvelce verilmiş kararlarla bağlı
olmaksızın takdir ve tayin eder.

*Tanık ve bilirkişi dinlenmesi:*

**Madde 147 –** Tanık ve bilirkişinin duruşmaya çağrılması veya
üyelerden biri tarafından yahut istinabe yoliyle dinlenmesi veya yazılı
ifadesinin okunmasiyle yetinilmesi, disiplin kurulunun takdirine
bağlıdır.

Ancak, bir olayın delili yalnız bir tanığın şahsi bilgisinden ibaret
ise, bu tanık her halde dinlenir.

*Duruşma tutanağı:*

**Madde 148 –** Duruşma tutanağı, disiplin kurulu başkanının
görevlendireceği bir üye veya katip tarafından tutulur.

Duruşma dışında dinlenenlere ait tutanakların duruşmada okunması
zorunludur.

*İstinabe talimatının yerine getirilmesi:*

**Madde 149 –** İstinabe yoluyla verilen talimat, baro merkezinde
disiplin kurulu veya bu kurulun bir üyesi, diğer yerlerde o baronun
disiplin kurulunca görevlendirilecek bir avukat tarafından yerine
getirilir.

*Tanık ve bilirkişinin çağrılması:*

**Madde 150 – (Değişik: 23/1/2008-5728/335 md.) **

Tanıklar ve bilirkişiler Tebligat Kanunu hükümlerine göre çağrılır.

Usulüne göre çağırılıp da hukuken geçerli bir mazereti olmaksızın
gelmeyen veya kanuni bir sebep olmaksızın tanıklık yahut bilirkişilikten
veya yemin etmekten çekinen kimseler hakkında Ceza Muhakemesi Kanununun
tanıklıkla ilgili hükümleri uygulanır. Bu fıkra hükmüne göre gerekli
kararları vermeye Baronun bulunduğu il merkezindeki sulh ceza hâkimi
yetkilidir. Sulh ceza hâkimi bu kararları disiplin kurulunun tutanak
örneği üzerinden verir.

4549

*Disiplin kurulu üyelerinin reddi ve istinkafı:*

**Madde 151 –** Disiplin kurulu üyeleri, Ceza Muhakemeleri Usulü
Kanununda yazılı sebeplerle reddedilebilir ve istinkaf edebilirler.

Ret istemi, reddi istenen üyeden başkalarının katılmasiyle incelenir.

Ret ve istinkaf sebebiyle kurulun toplanamaması halinde 139 uncu maddeye
göre işlem yapılır.

*Kararların tebliği:*

**Madde 152 –** Disiplin kurulu kararlarının onanmış bir örneği
ilgililerden başka, baronun bulunduğu il merkezindeki Cumhuriyet
savcısına da tebliğ olunur.

*İşten yasaklanma:*

**Madde 153 –** Hakkında meslekten çıkarma cezasını gerektirebilecek
mahiyette bir işten dolayı kovuşturma yapılmakta olan avukat disiplin
kurulu karariyle, tedbir mahiyetinde işten yasaklanabilir.

Kararın verilmesinden önce ilgilinin dinlenmiş veya dinlenmek üzere
çağrılmış olup da belirtilen günde gelmemiş olması şarttır. **(Ek cümle
: 2/5/2001 - 4667/71 md.)** Ancak, baroya bildirdiği büro adresine
tebligat yapılamayan avukatın ayrıca çağrılması ve dinlenmesi zorunlu
değildir.

Disiplin kurulu, bu karara esas olacak delillerin hangi sınır dahilinde
gösterilip inceleneceğini, istekle bağlı olmaksızın, serbestçe takdir
eder.

Karar, hakkında kovuşturma yapılan avukata gerekçesiyle birlikte tebliğ
olunur ve bu karar verildiği tarihte yürürlüğe girer. Ancak, karara
karşı Türkiye Barolar Birliği Disiplin Kuruluna itiraz olunabilir.
İtiraz kararın uygulanmasını durdurmaz. Bu husustaki itirazlar
ivedilikle ve en geç bir ay içinde karara bağlanır. İtiraz yerinde
görülürse karar kaldırılır.

İşten yasaklanma kararı, yargı organları ile sair mercilere baro
başkanlığı tarafından derhal duyurulur.

*İşten yasaklanmanın zorunlu olduğu haller:*

**Madde 154 – (Değişik: 8/5/1984 - 3003/7 md.)**

Haklarında meslekten çıkarma cezası verilen veya (...) ^(1)^ (...) ^(2)^
ve 42 nci madde uyarınca geçici olarak görevlendirilmiş olup, yapılan
işlerin ücretini iş sahibinden aldığı halde aynı maddenin son fıkrası
gereğince kabule değer bir sebep olmaksızın ilgili mercie ödememiş olan
avukatların işten yasaklanmaları zorunludur.

Yukarıdaki fıkrada belirtilen işten yasaklanma sebeplerinin meydana
gelmesinden itibaren iki ay içinde disiplin kuruluncu haklarında işten
yasaklama kararı verilmeyen avukatlar, Türkiye Barolar Birliği Disiplin
Kurulunun ^(3)^ doğrudan vereceği kararla işten yasaklanırlar.

*İşten yasaklanmanın hükümleri:*

**Madde 155 –** İşten yasaklanmış olanlar bu tarihten itibaren
avukatlığa ait yetkileri hiçbir şekilde kullanamazlar. Bu hüküm avukatın
eşi ile reşit olmıyan çocuklarına ait işlerde uygulanmaz.

——————————

*(1) Bu fıkradaki “tutuklama müzekkeresi çıkarılan ve” ibaresi 2/5/2001
tarih ve 4667 sayılı Kanunun 72 nci maddesiyle kaldırılmış ve metinden
çıkarılmıştır.*

*(2) Bu aradaki "... veya Devletin şahsiyetine karşı cürümlerden veya
rüşvet, sahtecilik, hırsızlık, dolandırıcılık, inancı kötüye kullanma ve
yalan yere tanıklık cürümlerinden biri ile hakkında kamu davası
açılan...." şeklindeki cümle Anayasa Mahkemesinin 1/3/1985 tarih ve E.
1984/12, K. 1985/6 sayılı Kararı ile iptal edilmiştir.*

*(3) Bu fıkradaki “Bakanlığın” ibaresi 2/5/2001 tarih ve 4667 sayılı
Kanunun 72 nci maddesiyle “Türkiye Barolar Birliği Disiplin Kurulunun”
olarak değiştirilmiş ve metne işlenmiştir.*

4550

Birinci fıkrada yazılı yasağa aykırı hareket eden avukat hakkında 135
inci maddenin 4 ve 5 inci bentlerinde yazılı cezalardan biri uygulanır.

Mahkemeler, resmi daireler işten yasaklanan avukatları kabul etmemekle
görevlidirler.

*İşten yasaklanma kararının kaldırılması:*

**Madde 156 – (Değişik birinci fıkra : 2/5/2001 - 4667/73 md.)** İşten
yasaklanma kararı, kovuşturmanın durdurulmuş veya avukatlığa engel
olmayan bir ceza verilmiş olması hallerinde kendiliğinden kalkar.

İşten yasaklanma kararı, bu kararın verilmesine esas olan hal ve
şartların bulunmadığı veya sonradan kalktığı sabit olursa, disiplin
kurulu tarafından kaldırılır.

*Disiplin kurulu kararına karşı itiraz:*

**Madde 157 –** Disiplin kurulu kararlarına karşı, Cumhuriyet Savcısı ve
ilgililer, tebliğ tarihinden itibaren otuz gün içinde Türkiye Barolar
Birliği Disiplin Kuruluna itiraz edebilirler.

Birlik disiplin kurulu, disiplin davalarını dosya üzerinde inceler.
Ancak, işten veya meslekten çıkarma cezasına yahut işten yasaklanmaya
dair kararların incelenmesi sırasında, ilgili avukatın isteği üzerine
veya kendiliğinden duruşma yapılmasına karar verebilir.

145 ve 146 ncı maddeler, birlik disiplin kurulu hakkında da uygulanır.

Birlik disiplin kurulunda duruşmaya raportör üyenin işi izah etmesiyle
başlanır. Bu üyenin duruşmadan önce raporunu imzalayıp dosyaya koymuş
bulunması gereklidir.

Raportör üyenin izahından sonra ilgili avukat ve varsa vekilleri gerekli
izahlarda bulunurlar. Bunlardan itirazı yapmış olan taraf önce dinlenir.
Son söz, hakkında disiplin kovuşturması yapılanındır.

Birlik disiplin kurulu, inceleme konusu kararın onanmasına veya
kovuşturmanın derinleştirilmesi için kararın bozularak dosyanın ilgili
baroya gönderilmesine karar verebileceği gibi, yeniden incelemeyi
gerektirmiyen hallerde, uygun görmediği kararı kaldırarak işin esası
hakkında karar verebilir veya verilmiş olan kararı düzelterek
onaylayabilir.

**(Değişik : 2/5/2001 - 4667/74 md.)** Birlik Disiplin Kurulunun, itiraz
üzerine verdiği kararlar Adalet Bakanlığına ulaştığı tarihten itibaren
iki ay içinde Bakanlıkça karar verilmediği veya karar onaylandığı
takdirde kesinleşir. Ancak Adalet Bakanlığı uygun bulmadığı kararları
bir daha görüşülmek üzere, gösterdiği gerekçesiyle birlikte Türkiye
Barolar Birliğine geri gönderir. Geri gönderilen bu kararlar, Türkiye
Barolar Birliği Disiplin Kurulunca üçte iki çoğunlukla aynen kabul
edildiği takdirde onaylanmış, aksi halde onaylanmamış sayılır; sonuç
Türkiye Barolar Birliği tarafından Adalet Bakanlığına bildirilir. Şu
kadar ki, uyarma, kınama ve para cezasına ilişkin kararlar kesin olup,
Bakanlığın onayına tâbi değildir.

**(Değişik : 2/5/2001 - 4667/74 md.)** 8 inci maddenin altıncı ve
yedinci fıkraları hükümleri burada da kıyasen uygulanır.

*Delillerin serbestçe takdiri, ceza vermenin amacı ve cezadan mahsup
^(1)^*

**Madde 158 –** Türkiye Barolar Birliği Disiplin Kurulu ve barolar
disiplin kurulları, gösterilen delilleri, soruşturma ve duruşmadan
edinecekleri kanıya göre serbestçe takdir ederler.

**(Değişik : 2/5/2001 - 4667/75 md.)** Bu kurullar disiplin cezalarının
verilmesinde; avukatlık onurunu, düzen ve gelenekleri ile meslek
kurallarını ve itibarını korumak, mesleğin amaç ve gereklerine ve
adalete uygun olarak yerine getirilmesini sağlamak ilkelerini göz önünde
tutarlar.

*——————————*

*(1) 158 inci maddenin başlığı 22/1/1986 tarih ve 3256 sayılı Kanunun 26
ncı maddesiyle değiştirilmiş ve metne işlenmiştir.*

4551

**(Ek: 22/1/1986 - 3256/26 md.)** İşten yasaklanan avukata süreli olarak
işten çıkarma cezası verilmesi halinde, işten yasaklandığı süre cezadan
mahsup edilir.

*Kovuşturma ve ceza zamanaşımı:*

**Madde 159 –** Disiplin cezasını gerektirecek eylemlerin işlenmesinden
itibaren üç yıl geçmiş ise kovuşturma yapılamaz.Yönetim kurulunca işe el
konulmuş ise bu süre işlemez.

Disiplin cezasını gerektiren eylemlerin işlenmesinden itibaren dört
buçuk yıl geçmiş ise disiplin cezası verilemez.

Disiplin cezasını gerektiren eylem aynı zamanda bir suç teşkil ediyor ve
bu suç için kanun daha uzun bir zamanaşımı süresi koymuş bulunuyorsa,
birinci ve ikinci fıkralardaki süreler yerine bu zamanaşımı süresi
uygulanır.

*Disiplin kararlarının uygulanması ve cezaların sicilden silinmesi:*

**Madde 160 – (Değişik: 22/1/1986 - 3256/27 md.)**

Disiplin cezalarına ait kararlar kesinleşmedikçe uygulanamaz.

Meslekten çıkarma ve işten çıkarma cezalarından başka bir disiplin
cezası verilen avukatlar, uyarma, kınama ve para cezalarının
uygulanmasından itibaren beş yıl geçtikten sonra disiplin kuruluna
başvurarak bu disiplin cezalarının sicillerinden silinmesini
isteyebilirler.

İlgilinin yukarıki fıkrada yazılı süre içerisinde disiplin cezası
almamış olması halinde, disiplin cezasının silinmesine karar verilir ve
sicil dosyasındaki disiplin bölümü çıkartılarak yenisi düzenlenir.

*Tanık ve bilirkişi gideri: *

**Madde 161 –** Disiplin işlemleri dolayısiyle çağırılan her tanık ve
bilirkişinin, kaybettiği zaman ve harcadığı mesaiye uygun bir tazminata
hakkı vardır; bunlardan çağrıya uymak için yolculuk etmek zorunda
olanlara yolculuk ve ikamet giderleri de verilir. Şikayetçi ve hakkında
kovuşturma yapılan avukat, dinlenmesini istedikleri tanık ve bilirkişiye
ait giderleri evvelden öderler.

Avukata veya üçüncü bir kişiye yükletilmiyen veya borçludan alınma
imkanı kalmayan giderler baroya yüklenir.

Şikayet edenden, şikayetin mahiyeti ve yapılacak disiplin soruşturma ve
kovuşturmasının genişliği göz önünde bulundurularak 10 liradan 200
liraya kadar avans alınabilir. Yapılan işlemlere, alınan avansın
yetmemesi halinde, tamamlanması her zaman istenebilir. Avans ve
tamamlanması istenen miktar ilgilisi tarafından ödenmedikçe işlem
yapılmıyabilir.

*Para cezası veya giderlerin tahsili:*

**Madde 162 –** Para cezasına veya giderlerin ödenmesine dair olan
kararlar İcra ve İflas Kanununun ilamların yerine getirilmesi hakkındaki
hükümlerine göre yerine getirilir. Para cezaları baroya gelir yazılır.

İcra takibi genel hükümlere göre baro tarafından vekalet verilecek
avukat eliyle yürütülür.

ONBİRİNCİ KISIM

*Avukatlık Sözleşmesi ^(1)^*

*Avukatlık sözleşmesinin kapsamı ^(2)^*

**Madde 163 – (Değişik : 2/5/2001 - 4667/76 md.)** Avukatlık sözleşmesi
serbestçe düzenlenir. Avukatlık sözleşmesinin belli bir hukukî yardımı
ve meblâğı yahut değeri kapsaması gerekir. Yazılı olmayan anlaşmalar,
genel hükümlere göre ispatlanır. Yasaya aykırı olmayan şarta bağlı
sözleşmeler geçerlidir.

*——————————*

*(1) Bu Kanunun onbirinci kısmının başlığı “Avukatlık Ücreti” iken
2/5/2001 tarih ve 4667 sayılı Kanunun 76 ncı maddesiyle metne işlendiği
şekilde değiştirilmiştir.*

*(2) Bu madde başlığı “Avukatlık ücretinin serbestçe kararlaştırılması”
iken 2/5/2001 tarih ve 4667 sayılı Kanunun 76 ncı maddesiyle metne
işlendiği şekilde değiştirilmiştir.*

4552

Avukatlık ücret tavanını aşan sözleşmeler, bu Kanunda belirtilen tavan
miktarında geçerlidir. İfa edilmiş sözleşmenin geçersizliği ileri
sürülemez. Yokluk halleri hariç, avukatlık sözleşmesinin bir hükmünün
geçersizliği, bu sözleşmenin tümünü geçersiz kılmaz.

*Avukatlık ücreti*

**Madde 164 – (Değişik : 2/5/2001 - 4667/77 md.)**

Avukatlık ücreti, avukatın hukukî yardımının karşılığı olan meblâğı veya
değeri ifade eder.

Yüzde yirmibeşi aşmamak üzere, dava veya hükmolunacak şeyin değeri yahut
paranın belli bir yüzdesi avukatlık ücreti olarak kararlaştırılabilir.

İkinci fıkraya göre yapılacak sözleşmeler, dava konusu para dışındaki
mal ve haklardan bir kısmının aynen avukata ait olacağı hükmünü
taşıyamaz.

Avukatlık asgarî ücret tarifesi altında vekâlet ücreti
kararlaştırılamaz. Ücretsiz dava alınması halinde, durum baro yönetim
kuruluna bildirilir.**(Değişik üçüncü ve dördüncü cümle:13/1/2004 –
5043/5 md.)** Avukatlık ücretinin kararlaştırılmamış olduğu veya
taraflar arasında yazılı ücret sözleşmesinin bulunmadığı yahut ücret
sözleşmesinin belirgin olmadığı veya tartışmalı olduğu veya ücret
sözleşmesinin ücrete ilişkin hükmünün geçersiz sayıldığı hallerde;
değeri para ile ölçülebilen dava ve işlerde asgari ücret tarifelerinin
altında olmamak koşuluyla ücret itirazlarını incelemeye yetkili merci
tarafından davanın kazanılan bölümü için avukatın emeğine göre ilâmın
kesinleştiği tarihteki müddeabihin değerinin yüzde onu ile yüzde yirmisi
arasındaki bir miktar avukatlık ücreti olarak belirlenir. Değeri para
ile ölçülemeyen dava ve işlerde ise avukatlık asgari ücret tarifesi
uygulanır.

Dava sonunda, kararla tarifeye dayanılarak karşı tarafa yüklenecek
vekâlet ücreti avukata aittir. Bu ücret, iş sahibinin borcu nedeniyle
takas ve mahsup edilemez, haczedilemez.

*Ücret dolayısiyle müteselsil sorumluluk:*

**Madde 165 – (Değişik : 2/5/2001 - 4667/78 md.)**

İş sahibinin birden çok olması halinde bunlardan her biri, sulh veya her
ne suretle olursa olsun taraflar arasında anlaşmayla sonuçlanan ve
takipsiz bırakılan işlerde her iki taraf avukat ücretinin ödenmesi
hususunda müteselsil borçlu sayılırlar.

*Avukatın hapis hakkı ve avukatlık ücretinin rüçhanlı bulunması:*

**Madde 166 –** Avukat, müvekkili tarafından verilen veya onun namına
aldığı malları, parayı ve diğer her türlü kıymetleri, avukatlık ücreti
ve giderin ödenmesine kadar, kendi alacağı nispetinde elinde tutabilir.

Avukat, sözleşme ile kararlaştırılan ve hakim tarafından takdir olunan
ücretinden dolayı, kendi çalışması sonucunda müvekkilin muhafaza ettiği
veya kazandığı mallar ve davadaki diğer taraftan ilam gereğince tahsil
edilecek para yahut alınacak mallar üzerinde diğer alacaklılara nazaran
rüçhan hakkını haizdir. Rüçhan hakkı, vekaletnamenin düzenlenme
tarihine, vekaletname umumi ise iş sahibi adına ücret konusu işten
dolayı ilk yapılan resmi baş vurma tarihine göre sıra alır. **(Ek cümle
: 2/5/2001 - 4667/79 md.)** İş sahibinin iflası halinde avukatın vekâlet
ücreti alacağı da rüçhanlıdır. Ancak, 9.6.1932 tarihli ve 2004 sayılı
İcra ve İflâs Kanununun 206 ncı maddesinin birinci fıkrası hükmü
saklıdır.

Bir ilamın cebri icra yoluyla infazına girişildiğinde, icra dairesi,
takip talebinde bulunan tarafın ilamda adı yazılı olan avukatına, icra
emri ile aynı zamanda düzenliyeceği bir bildiriyi, gideri takip
talebinde bulunandan alınmak suretiyle, derhal tebliğ eder. Bu bildiri
tebliğ edilmedikçe icranın sonraki safhlarına geçilemez. Avukata
yapılacak tebliğin giderleri hakkında 2004 sayılı İcra ve İflas
Kanununun 59. maddesi hükmü uygulanır.

Avukatın ölümü halinde, mirasçılarına intikal eden avukatlık ücreti
alacakları da, avukat alacakları gibi rüçhanlıdır. Şu kadar ki, üçüncü
fıkrada yazılı bildirim zorunluğu bu kimseler hakkında uygulanmaz.

——————————

*(1) Bu madde başlığı “Ücret sözleşmesinin kapsamı” iken 2/5/2001 tarih
ve 4667 sayılı Kanunun 77 nci maddesiyle metne işlendiği şekilde
değiştirilmiştir.*

4553

*Anlaşmazlıkların hakem yoluyla çözümü ^(1)^*

**Madde 167 – (Değişik : 2/5/2001 - 4667/80 md.; İptal: Ana. Mah.’nin
3/3/2004 tarih ve E.2003/98, K.2004/31 sayılı Kararı ile.)**

*Avukatlık ücret tarifesinin hazırlanması:*

**Madde 168 – (Değişik: 2/5/2001 - 4667/81 md.)**

Baronun yönetim kurulları, her yıl Eylül ayı içerisinde, yargı
yerlerindeki işlemler ile diğer işlemlerden alınacak avukatlık ücretinin
asgarî hadlerini gösteren birer tarife hazırlayarak Türkiye Barolar
Birliğine gönderirler.

Türkiye Barolar Birliği Yönetim Kurulunca, baro yönetim kurullarının
teklifleri de göz önüne alınmak suretiyle uygulanacak tarife o yılın
Ekim ayı sonuna kadar hazırlanarak Adalet Bakanlığına gönderilir. **(Ek
cümle: 16/6/2009-5904/35 md.)** Şu kadar ki hazırlanan tarifede; genel
bütçeye, il özel idareleri, belediye ve köylere ait vergi, resim, harç
ve benzeri mali yükümlülükler ve bunların zam ve cezaları ile tarifelere
ilişkin davalar ve 6183 sayılı Amme Alacaklarının Tahsil Usulü Hakkında
Kanunun uygulanmasından doğan her türlü davalar için avukatlık ücreti
tutarı maktu olarak belirlenir.Bu tarife Adalet Bakanlığına ulaştığı
tarihten itibaren bir ay içinde Bakanlıkça karar verilmediği veya tarife
onaylandığı takdirde kesinleşir. Ancak Adalet Bakanlığı uygun bulmadığı
tarifeyi bir daha görüşülmek üzere, gösterdiği gerekçesiyle birlikte
Türkiye Barolar Birliğine geri gönderir. Geri gönderilen bu tarife,
Türkiye Barolar Birliği Yönetim Kurulunca üçte iki çoğunlukla aynen
kabul edildiği takdirde onaylanmış, aksi halde onaylanmamış sayılır;
sonuç Türkiye Barolar Birliği tarafından Adalet Bakanlığına bildirilir.
8 inci maddenin altıncı fıkrası hükümleri kıyasen uygulanır.

Avukatlık ücretinin takdirinde, hukukî yardımın tamamlandığı veya dava
sonunda hüküm verildiği tarihte yürürlükte olan tarife esas alınır.

*Yargı mercilerine karşı tarafa yükletilecek avukatlık ücretinin
miktarı:*

**Madde 169 – (Değişik: 31/10/1980 - 2329/2 md.)**

Yargı mercilerince karşı tarafa yükletilecek avukatlık ücreti, avukatlık
ücret tarifesinde yazılı miktardan az ve üç katından fazla olamaz.

**(Mülga : 2/5/2001 - 4667/82 md.)**

**Madde 170 – (Mülga: 22/1/1986 - 3256/29 md.)**

*İşi sonuna kadar takip etme zorunluluğu ve başkasını tevkil:*

**Madde 171 – (Değişik birinci fıkra : 2/5/2001 - 4667/83 md.)** Avukat,
üzerine aldığı işi kanun hükümlerine göre ve yazılı sözleşme olmasa bile
sonuna kadar takip eder.

Avukata verilen vekaletnamede başkasını tevkile yetki tanınmış ise,
yazılı sözleşmede aksine açık bir hüküm olmadıkça, işi başka bir
avukatla birlikte veya başka bir avukata vererek takip ettirebilir.
Vekaletnamede, bunun düzenlendiği tarihten sonra açılacak veya takip
edilecek bütün dava ve işlerde vekalete ve başkasını tevkile genel
şekilde yetki verilmişse, avukat, bu tarihten sonraki dava ve işlerde
müvekkilinden ayrıca vekalet almaya lüzum kalmaksızın işi başka bir
avukatla birlikte veya başka bir avukata vererek takip ettirebilir.

İkinci fıkradaki hallerde, avukatın müvekkile karşı sorumluluğu devam
eder. Birlikte takibettiği veya işi tamamen devrettiği avukatların
kusurlarından ve meydana getirdikleri zarardan dolayı müvekkile karşı
hem şahsen hem de diğer avukatla birlikte müştereken ve müteselsilen
sorumludur. Şu kadar ki, bu hüküm, 12 nci maddede yazılı bir iş
sebebiyle başka bir yerde çalışmak zorunluğunda olduğu için işi tamamen
başkasına devreden avukatlar hakkında uygulanmaz.

—————————

*(1) Bu madde başlığı; “Avukatlar tarafından açılacak avukatlık ücreti
davaları” iken, 2/5/2001 tarih ve 4667 sayılı Kanunun 80 inci maddesiyle
metne işlendiği şekilde değiştirilmiştir.*

4554

Avukat tarafından işe başka avukatlar teşrik edilmiş ise, avukat bundan
dolayı ayrı bir ücret istiyemiyeceği gibi, işi birlikte takip eden
avukat da müvekkilden herhangi bir ücret istiyemez. İş tamamen başka bir
avukata bırakılmış ise, tevkil eden ve tevkil olunan avukatlar ücret
sözleşmesindeki miktarı aşmamak şartiyle, harcadıkları mesaiye karşılık
olan ücreti müvekkilden istiyebilirler. Ancak, tevkil eden avukat
müvekkilden peşin ücret almışsa, harcadığı mesaiye karşılık olan
miktarın fazlasını tevkil ettiği avukata ödemekle yükümlüdür.

*İş sahibinin işi başka bir avukata vermesi:*

**Madde 172 –** İş sahibi, ilk anlaşmayı yaptığı avukatının yazılı
muvafakatı ile, başka avukatları da işin kovuşturma ve savunmasına
katabilir.

İş sahibi, ilk avukatın muvafakatını kendisine tevdi veya tebliğ
edilecek bir yazı ile en az bir haftalık süre vererek talep eder. Avukat
bu süre içinde cevap vermemişse muvafakat etmiş sayılır.

İlk avukatın muvafakat etmemesi halinde, vekalet akdi kendiliğinden sona
erer. İş sahibi, muvafakat etmiyen avukata ücretin tamamını ödemekle
yükümlüdür.

İlk avukatın muvafakatı ile işin başka avukatlar tarafından da takibi
halinde iş sahibi, ilk avukatın ücretinden kısıntı yapamaz. Bu halde
avukatların müvekkile karşı sorumluluğu konusunda 171 inci maddenin
üçüncü fıkrası hükmü uygulanır.

*Avukatlık ücretinin belli bir işe hasredilmesi:*

**Madde 173 –** Sözleşmede aksine bir hüküm yoksa, kararlaştırılan
avukatlık ücreti yalnızca avukatın üzerine almış olduğu işin karşılığı
olup, mukabil dava, bağlantı ve ilişki bulunsa bile başka dava ve icra
kovuşturmaları veya her türlü hukuki yardımlar ayrı ücrete tabidir.

Avukata tevdi edilen işin yapılması veya yapıldıktan sonra sonucunun
alınması için gerekli bütün vergi, resim, harc ve giderler iş sahibinin
sorumluluğu altında olup, avukat tarafından ilk istekte avukata veya
gerektiği yere ödenir. Bu harcamaların avukat tarafından yapılabilmesi
için, yeteri kadar avansın iş sahibi tarafından verilmiş olması
gerektir. Avukatın iş için yapacağı yolculuk masrafları ve bulunduğu
yerden ayrılma tazminatı, anlaşma gereğince iş sahibi tarafından ayrıca
ödenir. Bu giderler peşin olarak ödenmedikçe avukat yolculuğa
zorlanamaz. Bu hükmün aksine sözleşme yapılabilir.

*Avukatın işi takipten vazgeçmesi, azli ve ücretin gününde ödenmemesi:*

**Madde 174 –** Üzerine aldığı işi haklı bir sebep olmaksızın takipten
vazgeçen avukat hiçbir ücret istiyemez ve peşin aldığı ücreti geri
vermek zorundadır.

Avukatın azli halinde ücretin tamamı verilir. Şu kadar ki, avukat kusur
veya ihmalinden dolayı azledilmiş ise ücretin ödenmesi gerekmez.

Anlaşmaya göre avukata peşin verilmesi gereken ücret ödenmezse, avukat
işe başlamakla zorunlu değildir. Bu sebeple doğabilecek her türlü
sorumluluk iş sahibinindir. Yazılı sözleşmedeki diğer ödeme şartlarının
yerine getirilmemesinden dolayı avukat işi takip etmek ve sonucunu elde
etmekten mahrum kalırsa sorumluluk bakımından aynı hüküm uygulanır.

*İş sahibinin adresi:*

**Madde 175 –** İş sahibinin verdiği vekaletnamede yazılı adrese avukat
tarafından yapılacak her tebliğ, kendisine yapılmış sayılır. Adres
değişiklikleri en geç üç gün içinde iş sahibi tarafından taahhütlü
mektupla avukata bildirilir.

İş sahibinin adresine gönderilecek yazıların tebliğ edilememesinden veya
adres değişikliklerinin bildirilmemesinden doğan sorumluluk iş sahibine
aittir.

4555

ONİKİNCİ KISIM

*Adli Müzaharet*

*Adlî yardımın kapsamı ^(1)^*

**Madde 176 – (Değişik : 2/5/2001 - 4667/84 md.) **

Adlî yardım, avukatlık ücretlerini ve diğer yargılama giderlerini
karşılama olanağı bulunmayanlara bu Kanunda yazılı avukatlık
hizmetlerinin sağlanmasıdır.

*Adlî yardım bürosu ^(2)^*

**Madde 177 – (Değişik : 2/5/2001 - 4667/85 md.) **

Adlî yardım hizmeti, baro merkezlerinde, baro yönetim kurullarınca
avukatlar arasından oluşturulan adlî yardım bürosu tarafından yürütülür.
Baro yönetim kurulu, ayrıca baro merkezi dışında avukat sayısı beşten
çok olan her yargı çevresinde de bir avukatı adlî yardım bürosu
temsilcisi olarak görevlendirebilir. Büro ve temsilciler, baro yönetim
kurulunun gözetimi altında çalışırlar.

*Adlî yardım istemi ^(3)^*

**Madde 178 – (Değişik : 2/5/2001 - 4667/86 md.) **

Adlî yardım istemi, adlî yardım bürosuna veya temsilcilerine yapılır.
İstek sahibi, isteminde haklı olduğunu gösterdiği delillerle kanıtlamak
zorundadır.

Yardım isteminin reddi halinde, ilgilisi yazı veya sözle baro başkanına
başvurabilir. Baro başkanının vereceği karar kesindir.

*Adlî yardımın yapılışı ^(4)^*

**Madde 179 – (Değişik : 2/5/2001 - 4667/87 md.) **

Adlî yardım isteminin kabulü halinde; büro gerekli işlemleri yapmak
üzere bir veya birkaç avukatı görevlendirir. Görevlendirilen avukat,
görev yazısının kendine ulaşmasıyla, avukatlık hizmetlerini yerine
getirmek yükümlülüğü altına girer.

Bu yükümlülük, ilgilinin gerekli belge ve bilgileri isteğe rağmen
vermemesi veya vekâletname vermekten kaçınmasıyla sona erer.

Ayrıca görevlendirilen avukat da bu işi yapmaktan çekinmek isterse
görevin kendisine bildirildiği tarihten itibaren onbeş gün içinde o işin
tarifede belirlenen ücretini baroya ödemek zorundadır.

Büro, görevlendirilen avukatın işi yürütmesiyle ilgili aşamaları izler.

18.6.1927 tarihli ve 1086 sayılı Hukuk Usulü Muhakemeleri Kanunu ve
4.4.1929 tarihli ve 1412 sayılı Ceza Muhakemeleri Usulü Kanunu ile diğer
kanunlardaki adlî yardıma ilişkin hükümler saklıdır.

——————————

*(1) Bu madde başlığı; “Adli müzaharet bürosu” iken, 2/5/2001 tarih ve
4667 sayılı Kanunun 84 üncü maddesiyle metne işlendiği şekilde
değiştirilmiştir.*

*(2) Bu madde başlığı; “Büronun açılması” iken, 2/5/2001 tarih ve 4667
sayılı Kanunun 85 inci maddesiyle metne işlendiği şekilde
değiştirilmiştir.*

*(3) Bu madde başlığı; “Büronun görevleri ve adli müzaherete memur
avukat” iken, 2/5/2001 tarih ve 4667 sayılı Kanunun 86 ıncı maddesiyle
metne işlendiği şekilde değiştirilmiştir.*

*(4) Bu madde başlığı; “Adli müzaharet için delil gösterme zorunluluğu”
iken, 2/5/2001 tarih ve 4667 sayılı Kanunun 87 inci maddesiyle metne
işlendiği şekilde değiştirilmiştir.*

4556

*Büronun gelir ve giderleri ^(1)^*

**Madde 180 – (Değişik : 2/5/2001 - 4667/88 md.**)

Adli yardım bürosunun gelirleri şunlardır:

a\) İki yıl öncesine ait kesin hesap sonuçlarına göre tespit edilen
toplam miktarlar esas alınarak 492 sayılı Harçlar Kanununa bağlı (1),
(2) ve (3) sayılı tarifelere göre alınan harçların yüzde ikisi ile idarî
nitelikteki para cezaları hariç olmak üzere para cezalarının yüzde
ikisi, ^(2)^

b\) Baroya düşecek paylar ile kamu ve özel kurum ve kuruluşlarından, il
veya belediye bütçelerinden baroya yapılan yardımlar,

c\) Bu amaçla yapılan her türlü bağışlar,

d\) Adlî yardım görevinden çekilen avukatların yatıracağı ücret,

e\) Adlî yardımla görevlendirilen avukatın aldığı ücretin yüzde onu ile
davadan haklı çıkan adlî yardımdan yararlanan kişinin avukat ücretinden
başka, yararlandığı kısmın yüzde beşi.

Büronun giderleri şunlardır:

a\) Adlî yardımla görevlendirilen avukatlara gerektiğinde ödenecek
ücretler,

b\) Büroda görevlendirileceklere ödenecek ücretler,

c\) Büro giderleri ve diğer giderler.

Adlî yardım bürolarının gelir ve giderleri büro bütçesinin ayrı
bölümlerinde gösterilir. Bu bölümde kalan gelir fazlasının bir sonraki
yıla aynen aktarılması zorunludur.

Birinci fıkranın (a) bendine göre hesaplanacak ödenek, Maliye
Bakanlığınca her yıl Mart ayının sonuna kadar Türkiye Barolar Birliği
hesabına aktarılır. Bu paralar, münhasıran adlî yardım için kullanılır
ve yılı içinde harcanmayan paralar, ertesi yıla aynen aktarılır. Bu
paraların barolar arasındaki dağıtımı ve kullanılmasına ilişkin
hususlar, Türkiye Barolar Birliği tarafından çıkarılan yönetmelikle
düzenlenir.

**(Ek fıkra: 28/3/2007-5615/26 md.)** Maliye Bakanlığınca iki yıl
öncesine ait kesin hesap sonuçlarına göre tespit edilen toplam tutarlar
esas alınarak 492 sayılı Harçlar Kanununa bağlı (1), (2) ve (3) sayılı
tarifelere göre alınan harçların yüzde biri ile idarî nitelikteki para
cezaları hariç olmak üzere para cezalarının yüzde biri; her yıl Mart
ayının sonuna kadar Türkiye Barolar Birliği adına açılan hesaba
aktarılır ve zorunlu müdafi ve vekil görevlendirme ile ilgili carî
giderler bu hesaptan ödenir. Bu hesap, münhasıran zorunlu müdafi ve
vekil görevlendirme ile ilgili carî giderler için kullanılır ve yılı
içinde harcanmayan paralar, ertesi yıla aynen aktarılır. Bu paraların
barolar arasındaki dağıtımı, harcanması ve bu hizmet için çalıştırılacak
personele ilişkin hususlar, Maliye Bakanlığının görüşü alınmak suretiyle
Adalet Bakanlığı ile Türkiye Barolar Birliği tarafından birlikte
çıkarılacak yönetmelikle düzenlenir.

——————————

*(1) Bu madde başlığı “Gelir ve gider” iken, 2/5/2001 tarih ve 4667
sayılı Kanunun 88 inci maddesiyle metne işlendiği şekilde
değiştirilmiştir.*

*(2) Bu bentte geçen "yüzde üçü" ibareleri, 28/3/2007 tarihli ve 5615
sayılı Kanunun 26 ncı maddesiyle "yüzde ikisi" şeklinde değiştirilmiş ve
metne işlenmiştir.*

4556-1

*Yıllık çalışma raporu ve yönetmelik ^(1)^*

**Madde 181 – (Değişik : 2/5/2001 - 4667/89 md.**)

Adlî yardım bürosu, çalışmalarını her yıl sonu düzenleyecekleri bir
raporla baro yönetim kuruluna bildirir. Raporun bir örneği baroca
Türkiye Barolar Birliğine gönderilir.

Adlî yardım bürosunun kuruluşu, görevlendirilecek avukatların ve bunlara
ödenecek ücretlerin belirlenmesi, büronun işleyişi, denetimi gibi
konular Türkiye Barolar Birliğince çıkarılacak yönetmelikte gösterilir.

ONÜÇÜNCÜ KISIM

*Çeşitli Hükümler*

*Yönetmelik: *

**Madde 182 – (Değişik : 2/5/2001 - 4667/90 md.) **

Bu Kanunda düzenlenmesi yönetmeliğe bırakılan hususlar ile Kanunun
uygulanabilmesi için yönetmelikte yer alması gereken diğer konuları
kapsayan yönetmelikler Türkiye Barolar Birliği Yönetim Kurulu tarafından
hazırlanarak Adalet Bakanlığına gönderilir. Yönetmelikler Adalet
Bakanlığına ulaştığı tarihten itibaren iki ay içinde karar verilmediği
veya onaylandığı takdirde kesinleşerek yürürlüğe girer. Ancak, Adalet
Bakanlığı uygun bulmadığı yönetmelikleri bir daha görüşülmek üzere,
gösterdiği gerekçesiyle birlikte Türkiye Barolar Birliğine geri
gönderir. Geri gönderilen bu yönetmelikler, Türkiye Barolar Birliği
Yönetim Kurulunca üçte iki çoğunlukla aynen kabul edildiği takdirde
onaylanmış sayılarak yürürlüğe girer, aksi halde onaylanmamış sayılır ve
sonuç Türkiye Barolar Birliği tarafından Adalet Bakanlığına bildirilir.
8 inci maddenin altıncı ve yedinci fıkraları hükümleri burada da kıyasen
uygulanır.

*Cumhuriyet savcılarına yapılacak tebligat:*

**Madde 183 –** Bu kanun gereğince Cumhuriyet savcılarına yapılacak
tebligatta ilgili dosyanın da birlikte gönderilmesi şarttır.

*Avukatlık kıdemine sayılacak hizmetler:*

**Madde 184 –** Dördüncü maddenin birinci fıkrasında sayılan
hizmetlerden avukatlığa geçenlerin bu hizmetlerde geçen süreleri
avukatlık kıdemine sayılır.

*Davavekilleri hakkında uygulanacak hüküm:*

**Madde 185 –** Bu Kanunun ikinci, dördüncü, beşinci, yedinci, sekizinci
ve dokuzuncu kısmı ile 65 inci maddesi dışında kalan hükümleri
davavekilleri hakkında da kıyasen uygulanır.

**(Mülga : 2/5/2001 - 4667/91 md.)**

*Topluluk sigortasına girmeleri mutlak şekilde zorunlu olanlar:*

**Madde 186 – (Mülga: 31/5/2006-5510/106 md.)**

*Topluluk sigortasına girme zorunluğu şarta bağlı olanlar:*

**Madde 187 – (Mülga: 31/5/2006-5510/106 md.)**

*Topluluk sigortasına giremiyenler:*

**Madde 188 – (Mülga: 31/5/2006-5510/106 md.)**

*–––––––––––––––––*

*(1) Bu madde başlığı “Yıllık çalışma raporu” iken, 2/5/2001 tarih ve
4667 sayılı Kanunun 89 uncu maddesiyle metne işlendiği şekilde
değiştirilmiştir.*

4556-2

4557

**Madde 189 – (Mülga: 26/2/1970 - 1238/6 md.)**

*Prim borcunu ödememenin sonuçları:*

**Madde 190 –** Topluluk Sigortası primlerini, topluluk sözleşmesinde
gösterilen zamanda ödemiyen avukatın adı baro yönetim kurulunun
karariyle, birikmiş prim borcunu, sözleşmedeki şartlar dairesinde
ödeyinceye kadar, baro levhasından silinir ve durum ilgili yerlere
bildirilir.

Topluluk Sigortası primin ödememenin sonuçları, prim borçlusu avukatın
şahsına münhasır olup, bu sonuçların aynı Topluluk Sigortası
sözleşmesine katılmış olan diğer sigortalılara veya baroya sirayeti
hakkında bir hüküm sözleşmeye konulamaz. **(Ek cümle : 2/5/2001 -
4667/92 md.)** 17.7.1964 tarihli ve 506 sayılı Sosyal Sigortalar
Kanununun 140 ıncı maddesi hükmü barolar hakkında uygulanmaz.

*Tip sözleşmenin hazırlanması ve topluluk sözleşmesine giriş:*

**Madde 191 – (Mülga: 31/5/2006-5510/106 md.)**

*Yürürlükten kaldırılan hükümler:*

**Madde 192 –** 3499 sayılı Avukatlık Kanunu ile ek ve tadilleri, geçici
7 nci madde hükümleri saklı kalmak şartiyle, yürürlükten kaldırılmıştır.

*Değiştirilen kanun hükümleri hakkında:*

**Madde 193 –** (Bu madde 21/12/1953 tarih ve 6207 sayılı kanunun 1, 4
ve 5 inci maddelerinin değiştirilmesi ile ilgili olup ilgili kanundaki
yerlerine işlenmiştir.)

*1086 sayılı kanunun değiştirilen hükmü:*

**Madde 194 –** (Bu madde 18/6/1927 tarih ve 1086 sayılı Kanunun 61 inci
maddesinin değiştirilmesi ile ilgili olup mezkür kanundaki yerine
işlenmiştir.)

*Emekliliğe tabi görevden önceki avukatlığın kıdeme sayılması:*

**Madde 195 – (Yeniden düzenleme: 26/2/1970 - 1238/1 md.)**

Bu kanun gereğince topluluk sigortasına girmiş olup sigortalılığı devam
eden bir avukat emekliliğe tabi bir göreve veya hizmete atandığı yahut
seçildiğinde, sigortalılığına esas alınan avukatlık süresinin dörtte üçü
(1) kıdemine eklenerek intibakı yapılır ve görev veya hizmet aylığı ile
emeklilik keseneğine esas aylığı yükseltilir.

**Madde 196 - 198 – (Mülga: 26/2/1970 - 1238/6 md.)**

——————————

*(1) Bu arada yer alan “üçte ikisi” ibaresi 2/5/2001 tarih ve 4667
sayılı Kanunun 93 üncü maddesiyle “dörtte üçü” olarak değiştirilmiş ve
metne işlenmiştir.*

4558

*Kamu kurum ve kuruluşları ile kamu iktisadi teşessüslerinde görevli
avukatlar:*

**Ek Madde 1 – (Ek: 8/5/1984 - 3003/8 md.)**

Kamu kurum ve kuruluşları ile kamu iktisadi teşebbüslerinde asli ve
sürekli olarak avukatlık görevinde çalışanların baro levhasına
yazılmaları isteklerine bağlıdır. Ancak bunlar hakkında bu Kanunun
avukatlık meslekine kabul ve ruhsatname verilmesine ilişkin hükümleri
aynen uygulanır. Bunlar, görevlerinin gereği olan işleri yaparken baro
levhasına kayıtlı avukatların yetkileriyle haklarına sahip ve onların
ödevleriyle yükümlüdürler. Baroya kaydını yaptırmayan avukat, çalıştığı
yer barosuna bilgi verir.

Yukarıdaki fıkra uyarınca baro levhasına yazılmak istemediklerini
bildiren adayların, sadece avukatlık mesleğine kabullerine ve adlarına
ruhsatname düzenlenmesine karar verilerek kanunda öngörülen diğer
işlemler, aynen yerine getirilir.

Birinci fıkrada sözü edilen görevlerden ayrılma halinde, avukatlık
mesleğinin yapılabilmesi, baro levhasına yazılmakla mümkündür.

Bu Kanunun avukatlar hakkında öngördüğü disiplin işlem ve cezaları, bu
maddede sözü edilen avukatlar hakkında da avukatın sürekli görev yaptığı
yer barosunca uygulanır.

*Yurt dışında temsil ^(1)^*

**Ek Madde 2 – (Değişik : 2/5/2001 - 4667/94 md.)** Avukatlar, Türkiye
Barolar Birliğini veya baroları temsil etmek üzere uluslararası toplantı
ve kongrelere Adalet Bakanlığına bilgi vermek suretiyle katılabilirler.

*Seçimlerin yapılması: *

**Ek Madde 3 – (Ek: 8/5/1984 - 3003/8 md.)**

Barolar ile Türkiye Barolar Birliğinin bu Kanuna göre gizli oyla
yapılacak organ seçimlerine ilişkin işlemler, aşağıdaki esaslara göre
yargı gözetimi altında gerçekleştirilir.

**(Değişik : 2/5/2001 - 4667/95 md.)** Seçim yapılacak genel kurul
toplantısından en az onbeş gün önce, baro seçimleri için levhaya kayıtlı
(…) ^(2)^ avukatlar, Türkiye Barolar Birliği seçimleri için de genel
kurula barolarca seçilen asıl ve yedek delegeler ile doğal delegeleri
belirleyen liste, toplantının gündemi, yeri, günü, saati ile çoğunluk
olmadığı takdirde yapılacak ikinci toplantıya ilişkin hususları belirten
bir yazı ile birlikte üç nüsha olarak o yer ilçe seçim kurulu başkanı
olan hâkime verilir. Bir yerde birden fazla ilçe seçim kurulu bulunduğu
takdirde görevli hâkim, Yüksek Seçim Kurulunca belirlenir. Toplantı
tarihleri, gündemde yer alan diğer konular göz önünde bulundurularak
görüşmelerin bitimine göre seçimlerin ilçe seçim kurulu başkanının
gözetiminde yapılması sağlanır. Üye sayısı dörtyüzü aşan barolarda
görüşmeler cumartesi günü sonuçlandırılır ve seçimlere pazar günü
dokuzda başlanır ve oy verme işi saat onyedide sona erer.

Hakim, gerektiğinde ilgili kayıt ve belgeleri de getirtip incelemek
suretiyle varsa noksanları tamamlattırdıktan sonra seçime katılacak
avukatları belirleyen liste ile yukarıdaki fıkrada belirtilen diğer
hususları onaylar. Onaylanan liste ile toplantıya ilişkin diğer hususlar
Adalet dairesi ve baro ilan yerlerinde asılmak sureti ile üç gün süre
ile ilan edilir.

İlan süresi içinde listeye yapılacak itirazlar hakim tarafından
incelenir ve en geç iki gün içinde kesin olarak karara bağlanır.

Bu suretle kesinleşen listeler ile toplantıya ilişkin diğer hususlar
onaylanarak ilgili baro veya Türkiye Barolar Birliğine gönderilir.

*\_\_\_\_\_\_\_\_\_\_\_\_\_\_\_\_\_\_\_\_\_\_\_\_ *

*(1) Bu madde başlığı “Yurt dışına çıkma izni” iken, 2/5/2001 tarih ve
4667 sayılı Kanunun 94 üncü maddesiyle metne işlendiği şekilde
değiştirilmiştir.*

*(2) Bu arada yer alan “avukatlardan genel kurula katılma hakkına sahip”
ifadesi, 14/7/2004 tarihli ve 5218 sayılı Kanunun 2 nci maddesiyle madde
metninden çıkartılmıştır.*

4559

Hakim, kamu görevlileri veya aday olmayan avukatlar arasından bir başkan
ile iki üyeden oluşan bir seçim sandık kurulu atar. Aynı şekilde ayrıca
üç yedek üye de belirler. Seçim sandık kurulu başkanının yokluğunda
kurula yaşlı üye başkanlık eder.

Seçim sandık kurulu, seçimlerin kanunun öngördüğü esaslara göre
yürütülmesi, yönetimi ve oyların tasnifi ile görevli olup, bu görevleri
seçim ve tasnif işleri bitinceye kadar aralıksız olarak devam eder.

Dörtyüz kişiden fazla üyesi bulunan barolarda her dörtyüz kişi için bir
oy sandığı bulunur ve her seçim sandığı için ayrı bir kurul oluşturulur.
Yüze kadar olan üye fazlalığı sandık sayısında nazara alınmaz.
Seçimlerde kullanılacak araç ve gereçler ilçe seçim kurulundan sağlanır.
Ve sandıkların konacağı yerler hakim tarafından belirlenir.

Seçim süresinin sonunda seçim sonuçları tutanakla tespit edilip seçim
sandık kurulu başkan ve üyeleri tarafından imzalanır. Birden fazla
sandık bulunması halinde tutanaklar, hakim tarafından birleştirilir.
Tutanakların birer örneği seçim yerinde asılmak suretiyle geçici seçim
sonuçları ilan edilir. Kullanılan oylar ve diğer belgeler tutanağın bir
örneği ile birlikte üç ay süreyle saklanmak üzere ilçe seçim kurulu
başkanlığına tevdi edilir.

Seçimin devamı sırasında yapılan işlemler ile tutanakların
düzenlenmesinden itibaren iki gün içinde seçim sonuçlarına yapılacak
itirazlar, hakim tarafından aynı gün incelenir ve kesin olarak karara
bağlanır. İtiraz süresinin geçmesi ve itirazların karara bağlanmasından
hemen sonra hakim yukarıdaki hükümlere göre kesin sonuçları ilan eder ve
ilgili baro ile Türkiye Barolar Birliğine bildirir.

**(Değişik: 28/5/1988 - 3464/2.md.)** Oy verme işlemi, gizli oy açık
tasnif esasına göre yapılır. Listede adı yazılı bulunmayan avukat oy
kullanamaz. Oylar, oy verenin kimliğinin baro veya resmi kuruluşça
verilen belge ile ispat edilmesinden ve listedeki isminin karşısındaki
yerin imzalanmasından sonra kullanılır. Oylar, organlara göre birlikte
veya ayrı ayrı her şekilde düzenlenen oy pusulalarının, üzerinde ilçe
seçim kurulu mühürü bulunan ve oy verme sırasında sandık kurulu başkanı
tarafından verilecek zarfa konulması suretiyle kullanılır. Bunların
dışındaki zarflara konulan oylar geçersizdir. Asıl üyenin mazereti
olduğu takdirde yedek üye Türkiye Barolar Birliği Genel Kuruluna katılır
ve oy kullanılır.

**(Değişik : 2/5/2001 - 4667/95 md.)** Hâkim, seçim sonuçlarını
etkileyecek ölçüde bir usulsüzlük veya kanuna aykırı uygulama tespit
etmesi halinde; bu tespite konu olan organla sınırlı olmak üzere
seçimlerin iptaline karar verir. Bu takdirde, süresi bir aydan az ve iki
aydan fazla olmamak üzere seçimin yenileneceği pazar gününü tespit
ederek ilgili baroya veya Türkiye Barolar Birliğine bildirir. Belirlenen
günde yalnız seçim yapılır ve seçim işlemleri bu madde ile kanunun
öngördüğü diğer hükümlere uygun olarak yürütülür.

İlçe seçim kurulu başkanı hakime ve seçim sandık kurulu başkanı ile
üyelerine, "Seçimlerin Temel Hükümleri ve Seçmen Kütükleri Hakkında
Kanun" da belirtilen esaslara göre ücret ödenir. Bu ücret ve diğer seçim
giderleri, Türkiye Barolar Birliği ve ilgili baroların bütçelerinden
karşılanır.

**(Değişik ondördüncü fıkra: 23/1/2008-5728/336 md.)** Seçimler
sırasında sandık kurulu başkanı ve üyelerine karşı görevleriyle
bağlantılı olarak işlenen suçlar kamu görevlilerine karşı işlenmiş gibi
cezalandırılır.

Seçimlerin düzen içerisinde ve sağlıklı biçimde yurütülmesi amacıyla
hakimin ve sandık kurulunun aldığı tedbirlere uymayanlara, eylemin
ağırlığına göre bu Kanunda yazılı disiplin cezaları verilir.

4560

*Denetim:*

**Ek Madde 4 – (Ek: 8/5/1984 - 3003/8 md.)**

Adalet Bakanlığı, Barolar ve Türkiye Barolar Birliği organlarının
görevlerini kanun hükümlerine uygun olarak yapıp yapmadıklarını ve mali
işlemlerini yönetmelikte belirlenecek esaslara göre denetlemeye
yetkilidir. Bu idari ve mali denetim, adalet müfettişlerince yapılır.

*Geçici hükümler:*

**Geçici Madde 1 – (Değişik: 26/2/1970 - 1238/1 md.)**

7 Temmuz 1969 tarihinden sonra 506 sayılı Sosyal sigortalar Kanununun 86
ncı maddesi gereğince barolarla Sosyal Sigortalar Kurumu arasında
yapılacak sözleşmelere esas teşkil eden ilk tip sözleşme, bu kanunun
geçici 10 uncu maddesi uyarınca Türkiye Barolar Birliğinin yapacağı ilk
toplantıyı takip eden üç ay içinde Çalışma Bakanlığı, Türkiye Barolar
Birliği ve Sosyal Sigortalar Kurumu arasında yapılacak görüşmelerle
tespit edilir. Hazırlanan tip sözleşme, Türkiye Barolar Birliği Yönetim
Kurulu tarafından, bir hafta içinde bütün barolara gönderilir. Topluluk
sigortasına girmeye mecbur olan avukatların bağlı bulundukları barolar,
tip sözleşmeye göre topluluk sigortası sözleşmesi yapmak üzere tip
sözleşmenin baroya gelişi tarihinden itibaren iki ay içinde Sosyal
Sigortalar Kurumuna başvururlar. Sözleşmeler, baronun başvurma
tarihinden itibaren en geç üç ay içinde yürürlüğe konur.

A\) Topluluk sigortasına tabi oldukları tarihde 30 yaşını geçmiş bulunan
avukatlardan, 55 yaşını doldurmakla beraber 506 sayılı Sosyal Sigortalar
Kanununun 60 ıncı maddesinde yazılı şartları yerine getiremediklerinden
yaşlılık sigortasından aylık bağlanmasına hak kazanamıyan ve:

a\) Sigortalılıklarının başladığı tarihten önceki on yıl içinde en az
2000 gün baro levhasında kayıtlı avukat olduklarını tevsik eden,

b\) Sigortalılık süresince her yıl en az ortalama 200 gün sigorta primi
ödemiş olan,

c\) En az beş yıl sigortalı bulunan avukatlara, sigortalılık süresi 15
yılı doldurmuş olanlar gibi Sosyal Sigortalar Kanununun 61 inci
maddesindeki esaslara göre yaşlılık aylığı bağlanır.

\(a) bendinde sözü geçen avukatlık süresi, avukatların sigortalıklarının
başladığı tarihten itibaren en geç iki yıl içinde ilgili barolardan
alınarak Sosyal Sigortalar Kurumuna verilecek belgelerle tespit edilir.

Barolar bu çalışma belgelerini düzenlemekten kaçınırlarsa, sigortalı
avukatların ilgili baro ve yönetim kurulu başkan ve üyelerinden zarar ve
ziyan istemek hakları saklıdır.

Avukatlık süresini gösteren belgelerin gerçeğe uymadığı bir hükümle
tespit edildiği takdirde gerek bunu düzenliyenler gerekse ilgili
sigortalılar, Sosyal Sigortalar Kurumunun bu yüzden uğrayacağı zararları
yüzde elli fazlasiyle ve kanuni faizi ile birlikte adı geçen Kuruma
ödemekle yükümlüdür.

Bu gibiler hakkında ayrıca ceza kovuşturması da yapılır.

B\) Topluluk sigortasına tabi oldukları tarihte 30 yaşını geçmiş bulunan
avukatlardan, 50 yaşını doldurup, erken yaşlanmış oldukları tespit
edilen ve Sosyal Sigortalar Kanununun 60 ıncı maddesinde yazılı şartları
yerine getiremediklerinden aylık bağlanmasına hak kazanamıyanlara (A)
fıkrasındaki şartlarla, sigortalılık süreleri 15 yılı doldurmuş olanlar
gibi, Sosyal Sigortalar Kanununun 61 inci maddesindeki esaslara göre
yaşlılık aylığı bağlanır.

4561

**Geçici Madde 2 –** Bu Kanunun yürürlüğe girdiği tarihte T. C. Emekli
Sandığındaki emekliliğe esas teşkil eden hizmetleri toplamı en az 15 yıl
olan avukatlardan;

A\) **(Değişik: 26/2/1970 - 1238/3 md.)** Emekli keseneği ödedikleri
memuriyet veya hizmetten 7 Temmuz 1969 tarihinden önce her ne sebeple
olursa olsun ayrılmış olanlar, kendilerine emeklilik veya malûllük
aylığı bağlanmamış olmak şartı ile, 7 Temmuz 1969 tarihine kadar Sosyal
Sigortaya da tabi olmaksızın geçen fiili avukatlık sürelerinin tamamını
veya bu sürenin emekliliğe esas olan eski hizmetlerinin süresi ile
birlikte 25 yılı doldurmaya yetecek kısmını aşağıdaki hükümlere göre
borçlanabilirler.

Fiili avukatlık süresinin tamamını borçlananlar aşağıdaki (B) bendi
hükümlerine göre T.C. Emekli Sandığı ile ilgilerini devam
ettirebilirler. Bunlardan T. C. Emekli Sandığı ile ilgilerini devam
ettirmek istemiyenlerle fiili avukatlık süresinin bir kısmını borçlanmak
suretiyle emekliliğe esas hizmet sürelerini 25 yıla çıkarmış olanlara
aşağıdaki hükümlere göre emekli aylığı bağlanır.

B\) Emekli keseneği ödedikleri memuriyet veya hizmetten bu Kanunun
yürürlüğe girdiği tarihte veya daha sonra her ne sebeple olursa olsun
ayrılanlar, toplam süre 30 yılı geçmemek üzere, T.C. Emekli Sandığı ile
ilgilerini devam ettirebilirler.

\(A) bendine göre borçlanabilmek için ilgilinin, listesine yazılı
bulunduğu baronun topluluk sigortasına katıldığı tarihten itibaren üç ay
içinde bu baro aracılığı ile T. C. Emekli Sandığına yazılı olarak baş
vurması zorunludur. Borçlanılacak miktar, ilgilinin T. C. Emekli
Sandığına evvelce kesenek ödediği memuriyet veya hizmette son aldığı
maaş yahut ödenek derecesindeki kıdeminden itibaren o memuriyet veya
hizmetin asgari terfi süresi nazara alınarak 2 veya 3 yılda bir terfi
etmiş sayılmak suretiyle T. C. Emekli Sandığı Kanunu hükümleri
dairesinde, bu Kanunun yürürlüğe girdiği tarihe kadarki fiili avukatlık
süresi için ödemesi gereken keseneklerin (Kurum hissesi dahil)
tamamıdır. Ancak, kesenekler ve kurum hissesi ait oldukları geçmiş
yıllarda yürürlükte bulunan T.C. Emekli Sandığı Kanunu hükümlerine göre
hesaplanır.

Borçlanılan süre ile T. C. Emekli Sandığına tabi eski memuriyet veya
hizmet süreleri toplamı 30 yılı geçemez. Fiili avukatlık süresinin bu
miktarı aşan kısmı için borçlanmak mümkün değildir.

Borçlanılacak miktar, ilgilinin talebine göre, T. C. Emekli Sandığı
tarafından yapılacak tebligat üzerine en geç 1 ay içinde toptan veya on
yıl içinde on eşit taksitle ödenir. T. C. Emekli Sandığına tabi eski
memuriyet veya hizmetlerinden ayrılırken keseneklerini almış olanlar
bunun tamamını kanuni faizi ile birlikte, borçlanılan miktarın tamamının
veya ilk taksidinin ödenmesi süresi içinde sandığa iade ile
yükümlüdürler. Kesenekleri süresi içinde iade etmiyenlerin bu madde
hükümlerinden faydalanmaları mümkün değildir.

Borçlanan kimseler emekliliğe esas olan eski memuriyet veya hizmet
sürelerine borçlandıkları sürenin eklenmesi suretiyle hesaplanacak süre
üzerinden ve borçlandıkları miktarın tamamını ödedikleri tarihten
itibaren 5434 sayılı Kanuna göre emekli aylığına hak kazanırlar. Emekli
aylığına hak kazanabilmesi için toplam süresinin 25 yıl olması
yeterlidir.

4562

Taksitle ödemede, borcun tamamını ödiyemeden ölen veya T. C. Emekli
Sandığına göre malul olan avukatların kendilerine veya hak sahibi
mirasçılarına ölüm veya maluliyeti takibeden ay başından itibaren 5434
sayılı Kanun hükümlerine göre malullük yahut dul ve yetim aylığı
bağlanır. Şu kadar ki, ödenmemiş yıllık taksitlerin her biri 12 eşit
parçaya bölünerek o yılın malullük veya dul ve yetim aylıklarından
kesilir ve artan miktar hak sahiplerine ödenir.

Taksitle ödemede, bir taksidi zamanında ödemiyen ve T. C. Emekli
Sandığınca yapılan tebligat üzerine 1 ay içinde bu borcunu yerine
getiremiyenlerin borçlanma durumuna son verilir ve ödedikleri miktara
tekabül eden sürenin eski memuriyet veya hizmetlerine eklenmesi
suretiyle hesaplanacak süre üzerinden T. C.Emekli Sandığı Kanunu
hükümlerine göre işlem yapılır.

Yukarıdaki fıkralar gereğince kendilerine veya hak sahibi mirasçılarına
emekli, malullük veya dul ve yetim aylığı bağlananlara borçlanmadan
önceki fiili memuriyet veya hizmetlerin tutarı üzerinden T. C. Emekli
Sandığı Kanunu hükümlerine göre ikramiye ödenir.

\(B) bendinden faydalanabilmek için ilgilinin, T. C. Emekli Sandığına
kesenek ödediği memuriyet veya hizmetten ayrılmasını takibeden bir ay
içinde Sandığa dilekçe ile başvurması ve kendisine emekli aylığı
bağlanmamış veya kesenekleri iade edilmemiş olması gereklidir. (A)
bendinin ikinci fıkrası delaletiyle (B) bendinden faydalananlar için bu
süre borçlanma taleplerinin kabul edildiğinin Sandıkça kendilerine
tebliği tarihinden başlar.

\(B) bendinden faydalanmak dileği ile yapılan baş vurmanın T.C. Emekli
Sandığınca kabul edildiğinin ilgiliye tebliğini takibeden aybaşından
itibaren sandığa kesenek ödeme yükümlülüğü doğar. Kesenekler (Kurum
hissesi dahil) her ayın ilk haftası içinde doğrudan doğruya veya T.C.
Emekli Sandığının belirteceği bir banka aracılığı ile sandığa ödenir.

Kesenek ve kurum hissesi, ilgilinin T. C. Emekli Sandığına kesenek
ödediği evvelki memuriyet veya hizmette son iktisap ettiği maaş veya
ödeneğindeki kıdeminden başlamak üzere o memuriyet veya hizmetin en az
yükselme süresine göre iki veya üç senede bir terfi ediyormuşçasına
yürütülecek maaş dereceleri üzerinden hesaplanır.

\(B) bendi uyarınca T. C. Emekli Sandığı ile ilgileri devam edenlerin
emekliliğe esas sürelerinin 30 yılı doldurduğu, sandıkla ilgilerinin
kesilmesini yazılı olarak istedikleri, öldükleri yahut T.C. Emekli
Sandığı Kanununa göre malûl duruma girdikleri veya borçlanma
hükümlerinde gösterildiği şekilde sandık tarafından verilen bir aylık
süre içinde ödememekte temerrüt ettikleri takdirde bu durumların husule
geldiği tarihi takibeden aybaşından itibaren sandıkla ilgileri kesilir
ve toplam süreleri üzerinden kendilerine yahut hak sahibi mirasçılarına
5434 sayılı Kanun uyarınca emekli, malullük dul veya yetim aylığı
bağlanır. Bu kimselere ödenecek ikramiye hakkında borçlanma ile ilgili
hükümler kıyasen uygulanır.

Geçici 3, 4 ve 5 inci maddeler uyarınca borçlandıkları süre ile birlikte
emekliliğe esas hizmetleri tutarı 15 yıl veya daha fazla olanlar da bu
maddenin (B) bendi hükmünden faydalanabilirler.

**(Ek fıkralar: 26/2/1970 - 1238/3 md.):**

Bu madde hükümlerinden faydalananların, (A) bendi uyarınca boçlandıkları
veya (B) bendi uyarınca T. C. Emekli Sandığı ile ilgilerini devam
ettirdikleri sürelerin tamamı, emekliliğe tabi görevden son defa
ayrıldıkları maaş veya öde-

4563

nekteki kıdemlerine eklenmek suretiyle bu görev veya hizmetin en az
yükselme süresine göre iki veya üç yılda bir terfi etmiş veya
ediyormuşçasına intıbakları yapılır.

Bu maddenin 9 uncu fıkrasında T.C. Emekli Sandığına başvurma için
konulmuş bir aylık süreyi geçirmiş olanlar, 1 Ocak 1971 tarihine kadar
başvurmaları şartı ile bu madde hükümlerinden faydalanabilirler.

**Geçici Madde 3 – (Değişik: 26/2/1970 - 1238/1 md.)**

7 Temmuz 1969 tarihinde veya bu tarihle 1 Ocak 1971 tarihi arasında T.C.
Emekli Sandığında iştirakçi durumunda bulunanların, emeklilik keseneği
ödedikleri görev veya hizmetten önce T.C. Emekli Sandığı Kanununa tabi
olmadan ve Sosyal Sigortalar kapsamına da girmeden geçirdikleri fiili
avukatlık sürelerinin daha önce başka kanunlarla borçlanılan süreler ile
birlikte onbeş yılı geçmiyecek kısmı, 5434 sayılı Kanuna 23 şubat 1965
gün ve 545 sayılı Kanunun 5 inci maddesi ile eklenen maddedeki esaslara
göre borçlanmaları şartı ile emekliliğe esas hizmetlerine eklenir. Şu
kadar ki, bu kimselerin adlarına borç kaydedilecek miktar borçlandırılan
sürenin geçtiği tarihlerde kesilen kesenek ve karşılıklar oranına göre
tespit olunur.

Bu madde hükmünden faydalanmak için, ilgilinin, 1 Nisan 1971 tarihine
kadar T.C. Emekli Sandığına yazılı olarak başvurması şarttır.

**Geçici Madde 4 – (Değişik: 26/2/1970 - 1238/1 md.)**

7 Temmuz 1969 tarihinde veya bu tarihle 1 Ocak 1971 tarihi arasında T.C
Emekli Sandığında iştirakçi durumunda bulunanlardan, emekli keseneği
ödedikleri görev veya hizmetten önce T.C. Emekli Sandığına tabi olmadan
ve Sosyal Sigortalar kapsamına da girmeden avukatlık yapan ve ondan önce
de emekliliğe tabi bir görev veya hizmette bulunanların T.C. Emekli
Sandığı ile ilişkileri bulunan devreler arasındaki fiili avukatlık
sürelerinin daha önce başka kanunlarla borçlanılan süreler ile birlikte
onbeş yılı geçmiyecek kısmı geçici 3 üncü madde uyarınca borçlanmaları
şartı ile aynı madde hükümlerine göre emekliliğe esas hizmetlerine
eklenir.

Geçici 3 üncü maddenin son fıkrası hükmü bu halde de uygulanır.

**Geçici Madde 5 –** Geçici 2,3 ve 4 üncü maddelerin kapsamına giren
avukatların bu maddeler gereğince borçlandıkları fiili avukatlık
sürelerinden önce Sosyal Sigortalar Kurumu kapsamına giren hizmetleri de
mevcutsa, Sosyal Sigortalar kapsamına giren hizmetler 5/1/1961 tarihli
ve 228 sayılı Kanunun aylık bağlanmasına ilişkin esasları dairesinde
T.C. Emekli Sandığındaki hizmetler (Borçlanılan süreler dahil) ile
birleştirilir.

Bu madde hükmünden faydalanmak istiyenlerin, T.C. Emekli Sandığına baş
vurmalarının şekli ve süresi hakkında geçici 3 üncü madde hükmü kıyasen
uygulanır.

**Geçici Madde 6 –** Bu Kanunun yürürlüğe girdiği tarihte Avukatlar
Yardımlaşma Sandığında üye bulunan avukatlar, levhasına yazılı oldukları
baroya müracat ederek sandıktaki kayıtların silinmesini istiyebilirler.

Yukarıdaki fıkra gereğince sandıktan kayıtları silinen avukatların
sandıktaki alacaklarının, üyelik süresi ve sandık mevcuduna göre
kendilerine ödenmesi şekli, bu Kanunun yürürlüğe girdiği tarihten
itibaren üç ay içinde ilgili baro yönetim kurulu tarafından hazırlanıp
baro genel kurulunca onaylanan bir yönetmelikle tespit edilir.

4564

**Geçici Madde 7 – (Mülga: 30/1/1979 - 2178/8 md.)**

**Geçici Madde 8 –** Bu Kanunun yürürlüğe girmesinden önce Siyasal
Bilgiler Okulu veya fakültesinden mezun olup da eksik kalan derslerden
hukuk fakültesinde sınav vermiş olanlar, bu Kanunun uygulanmasında hukuk
fakültesi mezunu sayılırlar.

**Geçici Madde 9 –** Bu Kanunun yürürlüğe girmesinden önce Yargıtay'da
hukuk mezunu başkatip olarak en az dört yıl süre ile hizmet etmiş
olanlar, 3 üncü maddenin (c) bendindeki kayıttan vareste tutulurlar.

**Geçici Madde 10** – Ankara Baro Başkanı, bu Kanunun yürürlüğe girdiği
tarihten itibaren iki ay içinde Ankara'da toplanıp Türkiye Barolar
Birliği Başkanı ile Birlik Yönetim Kurulu, Birlik Disiplin Kurulu ve
Birlik Denetleme Kurulu üyelerini ve yedeklerini seçecek olan ilk genel
kurul için delegelerini seçip göndermelerini ve toplantı yer, gün ve
saatini, toplantı gününden en az bir ay önce barolara bildirir.
Belirtilen günde toplantıyı açarak yerini en yaşlı delegeye bırakır.

**Geçici Madde 11 –** 708 sayılı Kanunun ikinci ve 7 nci maddelerinde ve
2573 sayılı Kanunun 6 ncı maddesinde yazılı mülazemet süresini 3499
sayılı Avukatlık Kanununun yürürlüğü tarihinde bitirmiş olanlar 3 üncü
maddenin (a), (b) ve (c) bentlerinde ve 5 inci maddede gösterilen
şartlara sahip oldukları takdirde baro levhasına yazılırlar.

Bu Kanunun uygulanmasında Medresetulkuzat ve Nüvap Mektebi mezunları
hukuk mezunu sayılır.

**Geçici Madde 12 –** Gerek 3499 sayılı Kanun ve gerekse bu Kanunun
yürürlüğe girmesinden sonra dava vekaleti ruhsatnamesi ile 708 sayılı
Kanunun 5 inci maddesine dayanılarak avukatlık ruhsatnamesi verilemez.

Ancak, hukuk fakültesi veya mektebinden mezun olmadıkları halde 3499
sayılı Kanunun yürürlüğünden önce hakimlik veya savcılık sınıflarında,
3499 sayılı Kanunun yürürlüğünden önce veya sonraki görev sürelerinin
toplamı dört yılı doldurmuş olanlara 3 üncü maddenin (b) ve (c)
bentlerindeki kayıtlardan vareste tutulmak şartiyle avukatlık
ruhsatnamesi verilir.Sicilleri itibariyle görevlerinden çıkarılmış
olanlar hakkında bu hüküm uygulanmaz.

**Geçici Madde 13 –** 3499 sayılı Kanunun yürürlüğe girdiği tarihte
dava, vekaleti ruhsatnamesine sahip olanlar, beş avukat bulunmıyan
yerlerde vekalet icra edebilirler. Bu Kanunun yürürlüğe girmesinden önce
3499 sayılı Kanunun (Muvakkat IV üncü) maddesi uyarınca beş avukat
bulunmıyan yerlerde dava vekilliği yapmakta olanların kazanılmış hakları
saklıdır.

**(Değişik: 2/5/2001 - 4667/96 md.)** Dava vekillerinin, mesleklerini
icra edebilmeleri için, o yerin bağlı olduğu baroca tutulan bir listeye
yazılmaları şarttır. Listeye yazılmak için yapılan başvuru üzerine
barolar, istemin kabul veya reddine dair kararlarını bir ay içinde
vermek zorundadır. Bu süre içinde karar verilmez yahut ret kararı
verilir ise ilgili şahıs; karar verilmemiş ise bir aylık sürenin
sonunda, istem reddedilmiş ise ret kararının tebliği tarihinden itibaren
onbeş gün içinde Türkiye Barolar Birliği Yönetim Kuruluna itiraz
edebilir. Türkiye Barolar Birliğinin itiraz üzerine verdiği kararlar
Adalet Bakanlığına ulaştığı tarihten itibaren iki ay içinde Bakanlıkça
karar verilmediği veya karar onaylandığı takdirde kesinleşir. Ancak
Adalet Bakanlığı uygun bulmadığı kararları bir daha görüşülmek üzere,
gösterdiği gerekçesiyle birlikte Türkiye Barolar Birliğine geri
gönderir. Geri gönderilen bu kararlar Türkiye Barolar Birliği Yönetim
Kurulunca üçte iki çoğunlukla aynen kabul edildiği takdirde onaylanmış,
aksi halde onaylanmamış sayılır; sonuç Türkiye Barolar Birliği
tarafından Adalet Bakanlığına bildirilir. 8 inci maddenin altıncı ve
yedinci fıkraları hükümleri burada da kıyasen uygulanır.

4565

Listeye yazılma, bu Kanunun davavekillerine tanıdığı hak ve yetkilerden
faydalanmak ve yükümlere tabi olmak bakımından, baro levhasına
yazılmanın sonuçlarını doğurur.

Listenin barolarca nasıl düzenleneceği, listeye yazılmak için yapılacak
baş vurma hakkındaki işlemler listenin mahkemelere, Cumhuriyet
savcılıklarına, icra ve iflas dairelerine ve diğer resmi mercilere
bildirilme tarzı ve listeden kaydın silinmesi şekli bu Kanunun 182 inci
maddesinde yazılı yönetmelikte gösterilir.

**Geçici Madde 14 –** 3499 sayılı Kanunla ek ve değişikliklerine göre
kurulmuş olan barolar, bu Kanun hükümlerine göre görevlerine devam
ederler.

**Geçici Madde 15 –** 168 inci madde uyarınca hazırlanacak asgari ücret
tarifesi, bu Kanunun yürürlüğe girdiği tarihten itibaren altı ay içinde
yapılır ve yeni tarife yürürlüğe girinceye kadar eski tarife uygulanır.

**Geçici Madde 16 –** Türkiye Barolar Birliği Disiplin Kurulu görevine
başlayıncaya kadar, avukatlık haysiyet divanındaki dosyalar, bu kurula
devredilmek üzere Ankara Baro Başkanlığınca teslim alınır.

**Geçici Madde 17 –** Yargı mercileri, Cumhuriyet savcılıkları, icra
memurlukları nezdinde başkatiplik, zabıt katipliği, zabıt katibi
muavinliği yahut icra memurluğu veya yardımcılığı görevlerinden birini
en az on yıl süre ile yapmış olan kimseler, bu Kanunun 3 üncü maddesi
uyarınca Avukatlık meslekine kabul için aranılan tahsil, staj
(…)^(1)^dışındaki şartları haiz olurlar ve 5 inci maddede yazılı
engeller kendilerinde bulunmazsa, en az üç avukat veya davavekili
olmıyan bir yerde, o yerin bağlı olduğu baroca tutulan listeye yazılmak
şartiyle, munha sıran o yerin hukuk mahkemeleri ve icra ve iflas
dairelerinde dava ve iş takib edebilirler.

Bu kimseler, munhasıran vekalet görevini yapabilecekleri yerde, listeye
yazılma tarihinden itibaren üç ay içinde bir büro açmak zorundadırlar.
Bu zorunluluğa uymıyanların adları listeden silinir.

Bu Kanunun yürürlüğe girdiği tarihten önce, 1086 sayılı Hukuk Usulü
Muhakemeleri Kanununun 61 inci maddesinin son fıkrası gereğince vekalet
görevini yapanlar, geçmiş adalet hizmetine ait şarta bakılmaksızın,
birinci fıkrada, yazılı diğer şartlara sahip oldukları takdirde, o yerin
bağlı bulunduğu baroca tutulan listeye yazılmak suretiyle, munhasıran o
yerdeki hukuk mahkemeleri ve icra ve iflas dairelerinde vekalet görevini
yapmaya devam ederler. Ancak, listeden herhangibir suretle adları
silinenler, birinci fıkrada yazılı şartların tamamına sahip olmadıkça
bir daha listeye yazılamazlar. Bu kimseler, bu maddenin yürürlüğe
girdiği tarihten itibaren üç ay içinde listeye yazılmak için baş vurmak
ve yazılma tarihinden itibaren üç ay içinde bir büro açmak
zorundadırlar. Aksi halde listeye yazılmazlar; listeye yazılmışlarsa
adları listeden silinir.

**(Değişik: 26/2/1970 - 1238/4 md.)** Yukarıdaki fıkralar uyarınca
vekalet görevini yapmak hakkı o yer avukat veya dava vekilleri sayısının
üçü bulması halinde kendiliğinden sona erer. Sona erme tarihinden
itibaren üç ay içinde, ilgili şansın aynı baro bölgesi içinde üç avukat
veya dava vekili bulunmayan başka bir yere naklederek büro açması
halinde, listedeki kaydı, nakledilen yer işaret edilmek suretiyle devam
eder. İlgili üç aylık süre içinde başka bir baroya başvurduğu takdirde,
dosyası getirilmek suretiyle başvurduğu baronun listesine kaydı yapılıp
ayrıldığı baronun listesinden de adı silinerek vekalet görevine devam
eder. Üç aylık süre içinde aynı baro bölgesindeki başka bir yere nakil
yapılarak büro açılmaması veya bu süre dolmadan başka bir baroya nakil
için başvurulmaması halinde ilgilinin adı listeden silinir.

Geçici 13 üncü maddenin listeye yazılma için yapılacak baş vurma ile
ilgili ikinci fıkrası hükmü bu kimseler hakkında da kıyasen uygulanır.

–––––––––––––––––––

*(1) 28/11/2006 tarihli ve 5558 sayılı Kanunun 1 inci maddesiyle bu
arada yer alan " ve sınav" ibaresi madde metninden çıkarılmıştır. Daha
sonra bu hüküm, Anayasa Mahkemesi’nin 15/10/2009 tarihli ve E.: 2007/16,
K.: 2009/147 sayılı Kararı ile iptal edilmiştir.*

4566

Listeyle ilgili olup, geçici 13 üncü maddenin son fıkrasında gösterilen
hususlar ve bu maddeye göre vekalet görevini ifa edeceklere verilecek
yetki belgesinin neleri ihtiva eyliyeceği 182 nci maddede yazılı
yönetmelikte gösterilir.

Bu Kanunun ikinci, dördüncü, beşinci, yedinci, sekizinci, dokuzuncu,
onbirinci ve onikinci kısmı ile 49, 57, 58, 59, 60, 61, 62 ve 65 inci
maddeleri dışında kalan hükümleri bu maddenin kapsamına giren kimseler
hakkında da kıyasen uygulanır.

Baro giriş ve yıllık kesenekleri bu maddenin kapsamına giren kimselerden
alınmaz.

**(Değişik: 26/2/1970 - 1238/4 md.)** Bu maddenin üçüncu fıkrası 7
Temmuz 1977 tarihinde yürürlükten kalkar.

**Geçici Madde 18 – (Ek: 26/2/1970 - 1238/5 md.)**

Geçici 3 ve 4 üncü maddeler uyarınca borçlanılarak emekliliğe esas
hizmetlerine eklenen sürelerin üçte ikisi, ilgililerin halen
bulundukları görevin veya hizmetin en az yükselme süresine göre iki veya
üç yılda bir değerlendirilmek suretiyle intibakları yapılır ve böylece
görev veya hizmet aylıkları ile emeklilik keseneğine esas aylıkları
yükseltilir.

**Geçici Madde 19 – (Ek: 1/4/1981 - 2442/2 md.)**

Bu Kanunun yürürlüğe girdiği tarihte, bu Kanunun 1 nci maddesi ile
Avukatlık Kanununun 14 üncü maddesine eklenen fıkrada belirtilenlerin
sıkıyönetim askeri mahkemelerinde almış oldukları davalar Avukatlık
Kanununun hükümleri dairesinde üç ay içinde devredilir.

**Geçici Madde 20 – (Ek: 25/6/2002 - 4765/1 md.)**

10.5.2001 tarihinden önce ilköğretim veya orta öğretimde öğretmenlik
görevi ile avukatlık mesleğini birlikte yapanlar ve aynı durumda olup
avukatlık stajını yapmakta olanlar hakkında 11 inci madde hükmü
uygulanmaz.

**(Mülga ikinci fıkra: 28/11/2006-5558/1 md.) ^(1)^**

**Geçici Madde 21 – (Ek: 13/1/2004 – 5043/7 md.; İptal: Anayasa
Mahkemesi’nin 7/2/2008 tarihli ve E.: 2005/128, K.: 2008/54 sayılı
Kararı ile.)**

**Geçici Madde 22 – (Ek: 18/2/2009 - 5838/29 md.)**

Bu maddenin yürürlüğe girdiği tarih itibarıyla ödenmemiş baro keseneği
borcunun tamamının, bu maddenin yürürlük tarihinden itibaren altı ay
içinde ödenmesi halinde, işlemiş faiz borcu silinir. Baro keseneğinin
ödenmemesine bağlı olarak yürütülen levhadan ve sicilden silme
işlemleri, altı ay süreyle durdurulur.

**Ek Geçici Madde 1 – (Ek: 31/10/1980 - 2329/3 md.)**

Bu Kanunun yürürlüğe girmesinden sonra, değiştirilen 168 nci madde
hükümleri uyarınca hazırlanacak ilk tarifeler yürürlüğe girinceye kadar
açılan davalar veya başlayan hukuki yardımlarla ilgili olarak değer veya
miktarın bir milyar lirayı aşan bölümü için takdir edilecek nispi
avukatlık ücretinin hesabında, yürürlükte olan tarifelere bakılmaksızın,
binde bir oranı uygulanır.

**Madde 199 – (Bu madde 3/4/1930 tarih ve 1580 sayılı Belediye Kanunu
ile 13/3/1929 tarihli İdari Umumiyei Vilayat Kanununa birer ek madde
eklenmesi ile ilgili olup getirdiği hükümler ilgili kanunlardaki
yerlerine işlenmiştir.)**

*Kanunun yürürlük tarihi:*

**Madde 200 –** Bu Kanun yayımı tarihinden üç ay sonra yürürlüğe girer.

*Kanunu yürüten makam:*

**Madde 201 –** Bu Kanunun hükümlerini Bakanlar Kurulu yürütür.

**19/3/1969 TARİHLİ VE 1136 SAYILI KANUNA İŞLENEMEYEN HÜKÜMLER**

*1) 22/1/1986 tarihli ve 3256 Sayılı Kanunun geçici maddeleri:*

**Geçici Madde 1 –** Bu Kanunun yürürlüğe girdiği tarihten önce, 1136
sayılı Avukatlık Kanununun 11 inci maddesi hükmü uyarınca, avukatlık ve
avukatlık stajıyla birleşmeyen ilköğretimde öğretmenlik görevinde
bulunulması sebebine dayanılarak;

A\) Yapmış oldukları stajın geçerli sayılmamasından dolayı aynı Kanunun
72 nci maddesinin (b) bendi uyarınca adları baro levhasından silinmiş
bulunanlar-

*––––––––––––––––––*

*(1) 28/11/2006 tarihli ve 5558 sayılı Kanunun 1 inci maddesiyle
düzenlenen bu hüküm, Anayasa Mahkemesi’nin 15/10/2009 tarihli ve E.:
2007/16, K.: 2009/147 sayılı Kararı ile iptal edilmiştir.*

4567

la staj bitim belgesi almış oldukları halde aynı sebeple baro levhasına
yazılma istemleri reddedilenler, levhaya yazılmalarına dair baro yönetim
kurulu kararları Adalet Bakanlığınca onaylanmayanlar veya baro levhasına
yazılmamış olanlar, başvurdukları takdirde başkaca engellerinin
bulunmaması kaydıyla baro levhasına yazılırlar ve avukatlık
yapabilirler.

B\) Adları staj listesinden silinmiş olanlar, başkaca engelleri
bulunmadığı takdirde bu Kanunun yayımı tarihinden itibaren üç ay
içerisinde başvurmaları halinde, yeniden Staj listesine yazılırlar ve
silme kararından önce yaptıkları staj geçerli sayılarak stajlarına devam
ederler. Bunlardan adları staj listesin den silinmesi gerekenler
hakkında, başkaca engelleri yoksa silme işlemi yapılmaz.

Bu Kanunun yürürlüğe girdiğı tarihten önce, 1136 sayılı Avukatlık
Kanununun 11 inci maddesi hükmü uyarınca, avukatlık ve avukatlık
stajıyla birleşmeyen diğer işlerde bulunulması sebebine dayanılarak,
yapmış oldukları stajın geçerli sayılmamasından dolayı aynı Kanunun 72
nci maddesinin (b) bendi uyarınca adları baro levhasından silinmiş
bulunanlarla staj bitim belgesi almış oldukları halde aynı sebeple baro
levhasında yazılma istemleri reddedilenler, levhaya yazılmalarına dair
baro yönetim kurulu kararları Adalet Bakanlığınca onaylanmayanlar veya
baro levhasına yazılmamış olanlar, başvurdukları takdirde avukatlıkla
birleşmeyen işlerinden ayrılmış olmaları ve başkaca engellerinin
bulunmaması kaydıyla baro levhasına yazılırlar. Bu şekilde avukatlık
stajı yaptıktan sonra baro levhasına yazılmış bulunanların da
avukatlıkla birleşmeyen bir işle uğraşmamaları ve başkaca engelleri
bulunmaması şartıyla kayıtları silinmez. Adları staj listesinden
silinenler, avukatlıkla birleşmeyen işlerinden ayrılmış oldukları ve
başkaca engelleri bulunmadığı takdirde bu Kanunun yayımı tarihinden
itibaren üç ay içerisinde başvurmaları halinde, yeniden staj listesine
yazılırlar ve silme kararından önce yaptıkları staj geçerli sayılarak
stajlarına devam ederler. Bunlardan adları staj listesinden silinmesi
gerekenler hakkında başkaca engelleri yoksa silme işlemi yapılmaz.

Bu Kanunun yürürlüğe girdiği tarihten önce avukatlıkla bağdaşmayan bir
işle uğraştıkları sırada avukatlık stajını yapan veya yapmakta
bulunanlar hakkında:

a\) Cezai takibat yapılmaz.

b\) Daha önce başlamış olan takibatlar durdurulur.

Hükmolunan cezalar ceza mahkümiyetlerinin sonuçlarını da kapsamak üzere
affedilmiştir.

Bu suretle cezaları bütün sonuçlarıyla affedilmiş olan avukat ve avukat
stajyerleri hakkında, bu mahkümiyetlerine dayanılarak Avukatlık
Kanununun, avukatlığa kabul edilmemeye ve ruhsatnameleri geri alınmak
suretiyle iptal ve adları bir daha yazılmamak üzere levhadan silinmeye
dair hükümleri uygulanmaz.

**Geçici Madde 2 –** Bu Kanunun yürürlüğe girdiği tarihten sonra
yapılacak ilk baro genel kurul toplantısı, Kanunun yayımını izleyen
ikinci yılın ekim ayının ilk haftası içinde yapılır.

**Geçici Madde 3 –** Bu Kanunun yürürlüğe girdiği tarihte, baro disiplin
kurulu üyesi olanlar ile baro ve Birlik Denetleme Kurulu üyesi
bulunanlar, bu Kanunun yürürlüğe girdiği tarihten sonra, yönetim kurulu
seçimlerinin yapılacağı ilk genel kurul toplantısına kadar görevlerine
devam ederler.

**Geçici Madde 4 –** Bu Kanunun yürürlüğe girmesinden önce Siyasal
Bilgiler Okulu veya Fakültesinden mezun olup da eksik kalan derslerden
Hukuk Fakültesinde sınav vermiş olanlar, bu Kanunun uygulanmasında Hukuk
Fakültesi mezunu sayılırlar.

4568

*2 – 2/5/2001 tarihli ve 4667 sayılı Kanunun geçici maddeleri :*

**Geçici Madde 1 –** **(Mülga birinci fıkra: 28/11/2006-5558/1 md.)
^(1)^**

Bu maddenin yürürlüğe girdiği tarihten önce 1136 sayılı Avukatlık
Kanununun 11 inci maddesi hükmü uyarınca, avukatlık ve avukatlık
stajıyla birleşmeyen diğer işlerde bulunulması sebebine dayanılarak,
yapmış oldukları stajın geçerli sayılmamasından dolayı aynı Kanunun 72
nci maddesinin (b) bendi uyarınca adları baro levhasından silinmiş
bulunanlarla staj bitim belgesi almış oldukları halde aynı sebeple baro
levhasına yazılma istemleri reddedilenler, levhaya yazılmalarına dair
baro yönetim kurulu kararları Adalet Bakanlığınca onaylanmayanlar veya
baro levhasına yazılmamış olanlar, başvurdukları takdirde avukatlıkla
birleşmeyen işlerinden ayrılmış olmaları ve başkaca engellerin
bulunmaması kaydıyla baro levhasına yazılırlar. Bu şekilde avukatlık
stajı yaptıktan sonra baro levhasına yazılmış bulunanların da
avukatlıkla birleşmeyen bir işle uğraşmamaları ve başkaca engellerinin
bulunmaması şartı ile kayıtları silinmez. Adları staj listesinden
silinenler, avukatlıkla birleşmeyen işlerinden ayrılmış oldukları ve
başkaca engelleri bulunmadığı takdirde bu Kanunun yayımı tarihinden
itibaren üç ay içinde başvurmaları halinde yeniden staj listesine
yazılırlar ve silme kararından önce yaptıkları staj geçerli sayılarak
stajlarına devam ederler. Bunlardan adları staj listesinden silinmesi
gerekenler hakkında başkaca engelleri yoksa silme işlemi yapılmaz.

Bu Kanunun yürürlüğe girdiği tarihten önce avukatlıkla bağdaşmayan bir
işle uğraştıkları sırada avukatlık stajını yapan veya yapmakta
bulunanlar hakkında;

a\) Cezaî takibat yapılmaz,

b\) Daha önce başlamış olan takibatlar durdurulur.

Hükmolunan cezalar ceza mahkûmiyetlerinin sonuçlarını da kapsamak üzere
affedilmiştir.

Bu suretle cezaları bütün sonuçlarıyla affedilmiş olan avukat ve avukat
stajyerleri hakkında, bu mahkûmiyetlerine dayanılarak Avukatlık
Kanununun avukatlığa kabul edilmemeye ve ruhsatnameleri geri alınmak
suretiyle iptal ve adları bir daha yazılmamak üzere levhadan silinmeye
dair hükümleri uygulanmaz.

**Geçici Madde 2 –** Bu Kanunun yürürlüğe girdiği tarihte kurulmuş olan
barolar hakkında 77 nci maddenin bu Kanunla değişik birinci fıkrası
hükmü uygulanmaz.

**Geçici Madde 3 –** Bu Kanun gereğince düzenlenecek yönetmelikler,
Kanunun yürürlüğe girdiği tarihten itibaren altı ay içinde çıkartılır.

*––––––––––––––––––*

*(1) 28/11/2006 tarihli ve 5558 sayılı Kanunun 1 inci maddesiyle
düzenlenen bu hüküm, Anayasa Mahkemesi’nin 15/10/2009 tarihli ve E.:
2007/16, K.: 2009/147 sayılı Kararı ile iptal edilmiştir.*

4569

**1136 SAYILI KANUNA EK VE DEĞİŞİKLİK GETİREN KANUN - KHK’NİNYÜRÜRLÜĞE
GİRİŞ TARİHİNİ GÖSTERİR LİSTE**

  ------------------------------------------ ------------------------------------------------------------- ---------------------------------------------------------------
  **Değiştiren Kanunun/ KHK’nin Numarası**   **1136 sayılı Kanunun değişen veya iptal edilen maddeleri**   **Yürürlüğe Giriş Tarihi**

  1186                                       —                                                             1/3/1969

  1238                                       —                                                             7/3/1970

  2018                                       —                                                             2/7/1976

  2174                                       —                                                             10/11/1978

  2178                                       —                                                             7/2/1979

  2329                                       —                                                             4/11/1980

  2442                                       —                                                             3/4/1981

  2652                                       —                                                             20/4/1982

  3003                                       —                                                             15/5/1984

  3079                                       —                                                             21/11/1984

  3256                                       —                                                             30/1/1986

  3464                                       —                                                             2/6/1988

  4276                                       —                                                             20/6/1997

  4667                                       Madde 9                                                       Yayımı tarihi olan 10/5/2001 tarihinden bir yıl sonra
                                                                                                           
                                             Madde 22                                                      Yayımı tarihi olan 10/5/2001 tarihinden 6 ay sonra
                                                                                                           
                                             Diğer hükümleri                                               10/5/2001

  4765                                       —                                                             10/5/2002

  5043                                       27 nci ve 27/A maddeleri                                      1/1/2004 tarihinde
                                                                                                           
                                             115 inci maddesi                                              Türkiye Barolar Birliğinin ilk seçimli genel kurulundan sonra
                                                                                                           
                                             9,164,167 ve Geçici Madde 21                                  20/1/2004
  ------------------------------------------ ------------------------------------------------------------- ---------------------------------------------------------------

4570

  ------------------------------------------ ------------------------------------------------------------- --------------------------------------------------
  **Değiştiren Kanunun/ KHK’nin Numarası**   **1136 sayılı Kanunun değişen veya iptal edilen maddeleri**   **Yürürlüğe Giriş Tarihi**

  5218                                       65, Ek Madde 3                                                21/7/2004

  5533                                       Madde 1                                                       5/7/2006

  5558 ^(1)^                                 3, 6, 28, 29, 30, 31, Geçici Madde 17, 20 ve                  14/12/2006
                                                                                                           
                                             İşlenemeyen Hüküm                                             

  5615                                       180                                                           1/1/2007 tarihinden geçerli olmak üzere 4/4/2007

  5728                                       5, 14, 17, 35, 56, 58, 61, 62, 63, 150, Ek Madde 3            8/2/2008

  5754 sayılı Kanunla değişik 5510           186 ilâ 188 ve 191                                            1/10/2008

  5838                                       65, Geçici Madde 22                                           28/2/2009

  5904                                       168                                                           3/7/2009

  6111                                       27                                                            25/2/2011

  6460                                       43                                                            30/4/2013

  6325                                       12                                                            22/6/2013
  ------------------------------------------ ------------------------------------------------------------- --------------------------------------------------

*––––––––––––––*

*(1) 28/11/2006 tarihli ve 5558 sayılı Kanunun yürürlüğünü düzenleyen 2
nci maddesi, Anayasa Mahkemesi’nin 15/10/2009 tarihli ve E.: 2007/16,
K.: 2009/147 sayılı Kararı ile iptal edilmiştir.*
