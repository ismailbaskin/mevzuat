 **Anayasa Mahkemesinin 18/6/2013 tarihli ve **

**E.: 2013/71, K.: 2013/77 sayılı Kararı ile değişik hali**

 

 

[]{#K57 .anchor}DEVLET İHALE KANUNU

 

          Kanun Numarası                  : 2886

          Kabul Tarihi                         : 8/9/1983

          Yayımlandığı R.Gazete         : Tarih : 10/9/1983   Sayı :
18161

          Yayımlandığı Düstur             : Tertip : 5   Cilt : 22  
Sayfa : 573

\*

\* \*

Bu Kanun ile ilgili olarak Bakanlar Kurulu Kararı ile yürürlüğe giren

yönetmelik için, "Yönetmelikler Külliyatı" nın kanunlara göre

düzenlenen nümerik fihristine bakınız.

\*

\* \*

BİRİNCİ KISIM

Genel Esaslar

             *Kapsam: *

             **Madde 1 –** Genel bütçeye dahil dairelerle katma bütçeli
idarelerin, özel idare ve belediyelerin alım, satım, hizmet, yapım,
kira, trampa, mülkiyetin gayri ayni hak tesisi ve taşıma işleri bu
Kanunda yazılı hükümlere göre yürütülür. ^(1)^

             Birinci fıkrada sayılan daire ve idarelere bağlı döner
sermayeli kuruluşlar ile özel kanunlarla veya özel kanunların vermiş
olduğu yetkiyle kurulmuş bulunan fonların yukarıda belirtilen işlerinin
nasıl yapılacağı Maliye Bakanlığınca hazırlanarak Bakanlar Kurulunca
çıkarılacak yönetmelikte belirtilir.

             İlkeler:

             **Madde 2 –** Bu Kanunun yürütülmesinde, ihtiyaçların en
iyi şekilde,uygun şartlarla ve zamanında karşılanması ve ihalede açıklık
ve rekabetin sağlanması esastır.

             Başka başka istekliler tarafından karşılanması mutat olan
muhtelif işler bir eksiltmede toplanamaz. Ancak, ihalelerinin ayrı ayrı
yapılacağı açıklanmak suretiyle ilanları birarada yapılabilir.

             Bu Kanunda yazılı hallerden yararlanmak amacıyla ihale
konusunu oluşturan işler kısımlara bölünemez. Ancak, istekli çıkmadığı
takdirde, alım şekillerini değiştirecek mahiyette olmamak üzere önemli
işlerin kısımlara ayrılması mümkündür.

——————————

(1)   Dış memleketlerden satın alınacak eşya ve hizmetler hakkında
Artırma Eksiltme ve İhale Kanunun ile Muhasebei Umumiye Kanununun 83
üncü maddesinin (H) bendinin uygulanmaması halinde ne gibi işlem
yapılacağını hükme bağlıyan 10/2/1954 ve 6246 sayılı Kanunla getirilmiş
ve 17/4/1975 tarih ve 1891 sayılı Kanunla değiştirilmiş olan ve
yürürlükteki hükümlerin tek metin haline getirilmesi çalışmaları gereği
olarak 1050 sayılı Kanuna ek 6 ncı madde olarak ilave edilmiş olan hükme
bakınız.

5970

 

             İhaleler kesin zaruret olmadıkça işin mahiyetine göre en
uygun fiyatla temini mümkün olan mevsimlerde yapılır.

             Arsası temin edilmemiş, mülkiyet ve kamulaştırma işlemleri
tamamlanmamış olan ve gerekli olduğu halde imar durumu, tip yapılarda
tatbikat, diğerlerinde avan projeleri ve bunlara dayalı keşifleri
bulunmayan yapım işlerinde ihaleye çıkılamaz.

             **(Ek : 2/3/1984 - 2990/1 md.)** Ancak, arsa temin
edilmesi, mülkiyet ve kamulaştırma işlemlerinin tamamlanması şartı; bina
ve benzeri mahiyetteki inşaatlar dışındaki ihalelerde aranmaz.

             *İhale yetkilisi:*

             **Madde 3 –** Bu Kanunda yazılı işleri yaptırmaya ve ve
ihaleye, idarelerin ita amirleri yetkilidir.

             *Tanımlar: *

             **Madde 4 –** Bu Kanunun uygulanmasında:

             Alım, Satım: Taşınır ve taşınmaz mallar ile her türlü
ihtiyaç maddeleri, hizmet ve hakların alım ve satımını,

             Hizmet: Kanun, tüzük ve yönetmeliklere göre çalıştırılan
aylıklı, ücretli, yevmiyeli ve sözleşmeli personel istimdamı hariç olmak
üzere gerçek veya tüzelkişilere ücret karşılığında yaptırılan araştırma,
sondaj, imalat, prototip imalat, istikşaf, etüt, harita plan, proje,
kontrollük, müşavirlik ve benzeri her türlü hizmetleri,

             Yapım: Her türlü inşaat, ihzarat, imalat, sondaj, tesisat,
onarım, yıkma, değiştirme, iyileştirme, yenileştirme ve montaj işlerini,

             Kira: Taşınır ve taşınmaz malların ve hakların
kiralanmasını veya kiraya verilmesini,

             Trampa ve Mülkiyetin Gayri Ayni Hak Tesisi: Borçlar Kanunu
ile Türk Medeni Kanununun trampa ve mülkiyetin gayri ayni hak tesisi ile
ilgili maddelerinde gösterilmiş işlemleri,

             Taşıma: Yükleme, taşıma, boşaltma, depolama ve bunlara
ilişkin ambalaj işlerini,

             Tahmin edilan bedel: İhale konusu olan işlerin tahmin
edilen bedelini ve yapım işlerinde keşif bedelini,

             Uygun bedel: Artırmalarda, tahmin edilen bedelden aşağı
olmamak üzere, teklif edilen bedellerin en yükseğini; eksiltmelerde
tahmin edilen bedeli geçmemek üzere, teklif edilen bedellerin tercihe
layık görülenini, bedel tahmini yapılamayan ihalelerde teklif edilen
bedellerin uygun görülenini,

             İdare: İhaleyi yapan daire, kurum ve kuruluşları,

             İstekli: İhaleye katılan gerçek veya tüzelkişi veya
kişileri,

             İhale: Bu Kanunda yazılı usul ve şartlarla, işin istekliler
arasından seçilecek birisi üzerine bırakıldığını gösteren ve yetkili
mercilerin onayı ile tamamlanan sözleşmeden önceki işlemleri,

             Müteahhit: Üzerine ihale yapılan istekli veya isteklileri,

             Müşteri: Artırma sonunda kendisine ihale yapılan istekli
veya isteklileri,

             Şartname: Yapılacak işlerin genel, özel, teknik ve idari
esas ve usullerini gösteren belge veya belgeleri,

             Sözleşme: İdare ile müteahhit veya müşteri arasında yapılan
yazılı anlaşmayı,

             İfade eder.

*             İhaleye katılabilme şartları: *

             **Madde 5 –** Bu Kanuna göre yapılacak ihalelere
katılabilmek için kanuni ikametgah sahibi olmak, gerekli nitelik ve
yeterliği haiz bulunmak, istenilen teminat ve belgeleri vermek
zorunludur.

5971

 

             *İhaleye katılamayacak olanlar:*

             **Madde 6 –** Aşağıdaki şahıslar doğrudan veya dolaylı
olarak ihalelere katılamazlar:

             1. İhaleyi yapan idarenin;

             a) İta amirleri,

             b) İhale işlemlerini hazırlamak, yürütmek, sonuçlandırmak
ve denetlemekle görevli olanlar,

             c) (a) ve (b) bentlerinde belirtilen şahısların eşleri ve
ikinci dereceye kadar (ikinci derece dahil) kan ve sıhri hısımları,

             d) **(Değişik : 2/3/1984 - 2990/2 md.)** (a), (b) ve (c)
bentlerinde belirtilen şahısların ortakları (bu şahısların yönetim
kurullarında görevli olmadıkları anonim ortaklıklar hariç).

             2. Bu Kanun ve diğer kanunlardaki hükümler gereğince geçici
veya sürekli olarak kamu ihalelerine katılmaktan yasaklanmış olanlar.

             *Şartnameler:*

             **Madde 7 –** İhale konusu işlerin her türlü özelliğini
belirten şartname ve varsa ekleri idarelerce hazırlanır.

             Bu şartnamelerde işin mahiyetine göre konulacak özel ve
teknik şartlardan başka genel olarak aşağıdaki hususların da
gösterilmesi zorunludur:

             a) İşin niteliği, nevi ve miktarı,

             b) Taşınmaz malların satışı, kiraya verilmesi, trampa
edilmesi ve üzerlerinde mülkiyetin gayri ayni hak tesisinde tapu
kayıtlarına göre yeri, sınırı, yüzölçümü, varsa pafta, ada ve parsel
numarası ve durumu,

             c) Tahmin edilen bedeli, geçici teminat miktarı ve kesin
teminata ait şartlar,

             d) İşin yapılma yeri, teslim etme ve teslim alma şekil ve
şartları,

             e) İşe başlama ve işi bitirme tarihi, gecikme halinde
alınacak cezalar,

             f) İsteklilerde aranılan şartlar ve belgeler,

             g) İhaleyi yapıp yapmamakta ve uygun bedeli tespitte
idarenin serbest olduğu,

             h) İhale kararının karar tarihinden itibaren en geç 15
işgünü içinde ita amirince onaylanacağı veya iptal edilebileceği,

             i) Vergi, resim ve harçlarla sözleşme giderlerinin kimin
tarafından ödeneceği,

             j) Ödeme yeri ve şartlarıyla avans verilip verilmeyeceği,
verilecekse şartları ve miktarı,

             k) Sözleşme konusu işlerin malzeme veya birim
fiyatlarındaki değişiklikler nedeniyle eğer ödenecekse fiyat farkının ne
şekilde ödeneceği,

             l) Süre uzatımı verilebilecek haller ve şartları,

             m) İşin süresinden önce bitirilmesinde fayda görülen
hallerde erken bitirme primi verilecekse miktarı, şartları ve ödeme
şekli,

             n) İhtilafların çözüm şekli.

*             Şartname genel esasları:*

             **Madde 8 –** Bakanlar Kurulu:

             a) Tip şartnamelerin genel ve ortak esaslarını belirlemeye,

             b) Şartnamelere konulmak üzere 7 nci maddede sayılan
hususlarla ilgili veya bunlar dışındaki konularda genel esaslar tespit
etmeye,

             Yetkilidir.

5972

 

İKİNCİ KISIM

İhale İşlemleri

BİRİNCİ BÖLÜM

İhaleye Hazırlık

*             Tahmin edilen bedelin tespiti:*

             **Madde 9 –** Tahmin edilen bedel, idarelerce tespit edilir
veya ettirilir. İşin özelliğine göre gerektiğinde bu bedel veya bu
bedelin hesabında kullanılacak fiyatlar bedeliye, ticaret odası, sanayi
odası, borsa gibi kuruluşlardan veya bilirkişilerden soruşturulur.
Tahmin edilen bedel, bunun dayanaklarının da eklendiği bir hesap
tutanağında gösterilir ve asıl evrak arasında saklanır. Bu be-

del gerektiğinde ihale komisyonlarınca tahkik ettirilir.

             Ancak, yapım işlerinde bu işler için kanunların verdiği
yetkiye dayanılarak ilgili dairelerce tespit edilmiş birim fiyatları
varsa, bunlar uygulanır.

             Bedelin tahmin edilememesi:

             **Madde 10 –** Sınai ve teknolojik zorunlulukların
gerektirdiği durumlarda ilgili bakanın onayı alınmak suretiyle, bedel
tahmini yapılmadan kapalı teklif usulüyle ihale yapılabilir.

*             Onay belgesi: *

             **Madde 11 – (Değişik birinci fıkra : 2/3/1984 - 2990/3
md.)** İhalesi yapılacak her iş için bir onay belgesi hazırlanır. Onay
belgesinde, ihale konusu olan işin nevi, niteliği, miktarı, varsa proje
numarası, tahmin edilen bedeli, kullanılabilir ödenek tutarı, avans ve
fiyat farkı verilecekse şartları, ihalede uygulanacak usul, yapılacaksa
ilanın şekli ve adedi, alınacaksa geçici teminat miktarı belirtilir.

             Onay belgesinde ayrıca, Şartname ve eklerinin bir bedel
karşılığında verilip verilmeyeceği, bedel karşılığı verilecekse bedelin
ne olacağı gösterilir.

*             Şartnamelerin verilmesi:*

             **Madde 12 –** İhalesi yapılacak işe ait şartnameler ve
ekleri, özel kanunlarındaki hükümler saklı kalmak kaydıyla, ilgili
idarelerce hazırlanır ve tasdikli örnekleri bedelsiz veya özelliklerine
göre idarelerce takdir edilecek bir bedel karşılığında isteyelere
verilir.

             Şartname ve ekleri idarede bedelsiz görülebilir.

             *İhale komisyonları: *

             **Madde 13 – (Değişik birinci fıkra : 2/3/1984 - 2990/4
md.)** İta amirleri, ilgili idarenin memurlarından birinin başkanlığında
idareden, yapım işlerinde işin ehli veya uzmanı olmak şartıyla, en az
bir kişi ve maliye memurunun katılmasıyla kurulacak komisyonları
görevlendirirler.

             Askeri ihale komisyonlarının kaç kişiden ibaret olacağı ve
nasıl kurulacağı Milli Savunma ve Maliye Bakanlıklarınca birlikte
hazırlanacak ve Bakanlar Kurulunca çıkarılacak bir kararname ile tespit
edilir.

             TBMM, Cumhurbaşkanlığı ve Sayıştay Başkanlığında teşkil
edilecek satınalma komisyonlarında maliye memurluğu görevi, bu
kuruluşların saymanlık işlerini yürüten muhasebe müdürü veya
vazifelendireceği bir memur tarafından yerine getirilir.

             Askeri ihale komisyonları ile diğer ihale komisyonlarına
katılacak maliye memuru, Maliye Bakanlığınca belirlenecek usule göre
tespit edilir.

5973

 

             İl özel idarelerine ait ihaleler, il daimi encümenince,
belediyelere ait ihaleler belediye encümenince bu Kanun hükümlerine güre
yürütülür.

             Komisyonlara yardımcı olmak üzere, ihale kararlarına
katılmamak şartı ile gereği kadar memur ve uzman da görevlendirilebilir.

*             Komisyonların çalışması:*

             **Madde 14 –** İhale komisyonları eksiksiz olarak toplanır.
Komisyon kararları çoğunlukla alınır. Oyların eşit olması halinde
başkanın bulunduğu taraf çoğunlukta kabul edilir. Kararlarda çekimser
kalınamaz. Muhalif kalan üye karşı oy gerekçesine kararın altına yazarak
imzalamak zorundadır. Komisyon başkan ve üyeleri, oy ve kararlarından
sorumludurlar.

             *İhale işlem dosyasının düzenlenmesi:*

             **Madde 15 –** İhale suretiyle yapılacak işler için bir
işlem dosyası düzenlenir. Bu dosyada onay belgesi, varsa tahmin edilen
bedele ilişkin hesap tutanağı, şartname ve ekleri, gerekli projelar,
ilana ilişkin belge ve gazete nüshaları, sözleşme tasarısı ile
saklanmasında yarar görülen diğer belgeler bulunur.

             Şartnamelerde tekniğe uygun olmayan veya gerçekleşmesi
mümkün bulunmayan kayıt ve şartların bulunduğu anlaşıldığı takdirde,
komisyonlar ilgili idareye şartnameleri düzelttirmek üzere ihaleyi
erteler. Bu durumda ihale, yeniden düzenlenecek şartnameye ve 19 uncu
madde uyarınca yapılacak ilana göre göre yürütülür.

             **(Son fıkra Mülga : 2/3/1984 - 2990/5 md.)**

             *İsteklilerde aranacak nitelikler ve istenecek belgeler: *

             **Madde 16 –** İdarece ihalelerin en elverişli koşullarla
sonuçlandırılmasını sağlamak amacıyla, isteklilerde belirli mali ve
teknik yeterlik ve nitelikler aranabilir. Bunları tespite yarayan
belgelerin naler olduğu, şartnamelerde gösterilir.

             İstekliler şartnamelerde yazılı belgeleri eksiksiz vermek
ve Türkiye'de tebligat için adres göstermek zorundadır.

             Yapım işleriyle her türlü etüt, proje, kontrollük ve
müşavirlik hizmetlerine ait ihalelerde, isteklilerde aranacak
niteliklerin ve istenecek belgelerin neler olacağı, ne yolda ve kimlerce
verileceği ve müteahhit sicillerinin ne biçinde tutulacağı ilgili
bakanlıkların görüşü alınarak Bayındırlık Bakanlığınca hazırlanacak
tüzükte gösterilir.

*             İhalenin ilanı*

             **Madde 17 –** İhale konusu olan işler aşağıdaki esas ve
usullere göre isteklilere ilan yoluyla duyurulur:

             1. İhalenin yapılacağı yerdeki ilanlar:

             a) Günlük gazete çıkan yerlerde ihaleler, ihalenin
yapılacağı yerde çıkan gazetelerde en az bir gün aralıkla yayınlanmak
suretiyle iki defa duyurulur.

             Gazete ile yapılacak ilk ilan ile ihale günü arası 10
günden, son ilan ile ihale günü arası 5 günden az olamaz.

             b) Günlük gazete çıkmayan yerlerdeki ihalelerde ilan, bu
fıkranın (a) bendindeki süreler içinde ilgili idare ile hükümet ve
belediye binalarının ilan tahtalarına asılacak yazılar ve belediye yayın
araçları ile yapılır. Bu işlemler bir tutanakla belgelenir. Bu yerlerde
en çok 7 gün aralıklarla gazete çıkıyorsa ayrıca gazete ile bir defa
ilan yapılır.

             2. Diğer şehirlerde yapılacak ilanlar:

             Tahmin edilen bedeli her yıl Genel Bütçe Kanunu ile
belirlenecek miktarı aşan ihale konusu işler (1) numaralı fıkraya göre
yapılacak ilanlardan başka, trajı göz önüne alınarak ili Basın-İlan
Kurumunca tespit olunacak günlük gazetelerden birinde, ihale tarihinden
an az 10 gün önce bir defa daha ilan edilir.

5974

 

             3. Resmi Gazete ile yapılacak ilanlar:

             Tahmin edilen bedeli (2) numaralı fıkra uyarınca
belirlenecek miktarınüç katını aşan ihale konusu işler, ihale tarihinden
en az 10 gün önce bir defada Resmi Gazete'de ilan edilir.

             4. İdareler, işin önem ve özelliğine göre bu ilanları yurt
içinde ve yurt dışında çıkan başka gazeteler veya öteki yayın araçları
ile de ayrıca yayınlatabilirler.

             5. Pazarlık usulü ile yapılacak ihaleler için idareler,
ilan yapıp yapmamakta serbesttirler.

             *İlanlarda bulunması zorunlu hususlar: *

             **Madde 18 –** İlanlarda aşağıdaki hususların belirtilmesi
zorunludur.

             a) İhale konusu olan işin niteliği, yeri ve miktarı,

             b) Şartname ve eklerinin nereden ve hangi şartlarla
alınacağı,

             c) İhalenin nerede, hangi tarih ve saatte ve hangi usulle
yapılacağı,

             d) Varsa tahmin edilen bedel ve geçici teminat miktarı,

             e) İsteklilerden aranılan belgelerin neler olduğu,

             f) Kapalı teklif usulüyle yapılacak ihalelerde, tekliflerin
hangi tarih ve saate kadar nereye verileceği.

*             Şartname ve eklerinde değişiklik halinde ilan:*

             **Madde 19 –** İlan yapıldıktan sonra şartname ve eklerinde
değişiklik yapılamaz. Değişiklik yapılması zorunlu olursa, bunu
gerektiren sebep ve zorunluluklar bir tutanakla tespit edilerek önceki
ilanlar geçersiz sayılır ve iş yeniden aynı şekilde ilan olunur.

*             İlanın uygun olmaması:*

             **Madde 20 –** 17 ve 18 inci maddelerdeki hükümlere uygun
olmayan ilanlar geçersizdir. Bu durumda ilan yenilenmedikçe ihale
yapılamaz.

             İlanların geçersizliği ihale yapıldıktan sonra anlaşılırsa,
ihale veya sözleşme feshedilir. Ancak, işde ivedilik ve ihalede Devletin
yararı varsa, ihale ve sözleşme Maliye Bakanlığının uygun görüşü ve
birinci derece ita amirinin onayı ile geçerli sayılabilir.

             İhalenin veya sözleşmenin bozulması halinde, müteahhit veya
müşterinin fesih tarihine kadar yapmış olduğu gerçek masrafları ile,
varsa, tahakkuk etmiş hakedişleri verilir.

             *İlanı sakıncalı görülen hususlar: *

             **Madde 21 –** Askeri İhaleler ile Emniyet Genel
Müdürlüğüne ve Milli İstihbarat Teşkilatına ait ihaleler için yapılacak
ilanlarda birinci derece ita amiri tarafından sakıncalı görülen
hususlara yer verilmez.

*             Yabancı ülkelerde ilan: *

             **Madde 22 –** İdarelerince yabancı ülkelerdeki
isteklilerin de girmesi yararlı görülen ihaleler için yeterli rekabeti
sağlayacak biçimde yabancı ülkelerde ilan yapılabilir. Bu ilan ihale
gününden en az 45 gün önce yapılır. İlanla ilgili usul ve yöntemler
Milli Savunma, Dışişleri, Bayındırlık, Ticaret ve Enerji ve Tabii
Kaynaklar bakanlıklarının görüşü alınarak, Maliye Bakanlığınca
çıkarılacak bir yönetmelikte gösterilir.

             *İhalenin tatil gününe rastlaması:*

             **Madde 23 –** İhale için tespit olunan tarih, tatil gününe
rastlamışsa ihale, tekrar ilana gerek kalmaksızın tatili takip eden ilk
işgününde aynı yer ve saatte yapılır. İlandan sonra çalışma saati
değişse de ihale ilan edilen saatte yapılır.

             *Tekliflerin açılma zamanı:*

             **Madde 24 –** Tekliflerin açılma zamanı, idarelerin
çalışma saati içinde olmak üzere  tespit  edilir.  Açılma  zamanı için,
Posta, Telgraf, Telefon (PTT) veya Türkiye

5975

 

Radyo Televizyon (TRT) idarelerinin saat ayarı esas alınır. Teklifler
açılmaya başlandıktan sonra, çalışma saatine bağlı kalmaksızın işleme
devam olunur.

             *Geçici teminat: *

      **Madde 25 – (Değişik birinci fıkra: 17/9/2004 – 5234/9 md.)**
İsteklilerden, ihale konusu olan işin tahmin edilen bedelinin % 3'ü
oranında geçici teminat alınır. 10 uncu madde uyarınca yapılacak
ihalelerde geçici teminat teklif edilen bedelin, tasfiye idaresince
yapılan taşınır mal satışlarında ise satışa esas bedelin % 3'ünden az
olamaz.

             Pazarlık usulü ile yapılacak ihalelerde, geçici teminat
alıp almamakta idareler serbesttir.

*             Teminat olarak kabul edilecek değerler: *

             **Madde 26 –** Geçici veya kesin teminat olarak kabul
edilecek değerler aşağıda gösterilmiştir

             a) Tedavüldeki Türk Parası,

b\) **(Değişik: 17/9/2004 – 5234/9 md.)** Bankalar ve özel finans
kurumlarının verecekleri süresiz teminat mektupları,

c\) **(Değişik: 17/9/2004 – 5234/9 md.)** Hazine Müsteşarlığınca ihraç
edilen Devlet iç borçlanma senetleri veya bu senetler yerine düzenlenen
belgeler (Nominal bedele faiz dahil edilerek ihraç edilmiş ise bu
işlemlerde anaparaya tekabül eden satış değerleri esas alınır).

             Bankalarca  ve özel finans kurumlarınca verilen teminat
mektupları dışındaki teminatların istekliler tarafından mal sandıklarına
yatırılması zorunlu olup, bunlar komisyonlarca teslim alınamaz.
Üzerlerine ihale yapılanların teminat mektupları ihaleden sonra mal
sandıklarına teslim edilir ve üzerlerine ihale yapılmayan isteklilerin
geçici teminatları hemen geri verilir. ^(1)^

             Her ne suretle olursa olsun idarece alınan teminatlar
haczedilemez ve üzerine ihtiyati tedbir konulamaz.

**     (Ek fıkra : 17/9/2004 – 5234/9 md.)** Bu Kanun kapsamında teminat
olarak kabul edilecek geçici, kesin ve avans teminat mektuplarının
kapsam ve şeklini tespite Maliye Bakanlığı yetkilidir.

             *Teminat mektupları: *

             **Madde 27 –** Bankaların bu Kanun kapsamındaki işler için
verecekleri geçici, kesin ve avans teminat mektuplarının sermaye ve
yedek akçelerinin durumlarına göre miktar ve kapsamlarını ve şeklini
tespite Maliye Bakanlığı yetkilidir. Kanun, kararname, tüzük ve
yönetmeliklere aykırı olarak düzenlenmiş banka teminat mektupları kabul
edilmez. Üzerinde suç unsuru tespit edilen teminat mektupları gerekli
kovuşturma yapılması için Maliye Bakanlığına intikal ettirilir. Her
teminat mektubunda daha önce ilgili banka şubesince verilen teminat
mektupları toplamı ile aynı şubenin limitlerinin de gösterilmesi
zorunludur. Yabancı bankaların ve benzeri kredi kuruluşlarının
kontrgarantilerine dayanarak bankaların verecekleri teminat mektupları,
yukarıdaki miktarlara dahil değildir.

İKİNCİ BÖLÜM

Tekliflerin Değerlendirilmesi ve İhale Kararları

*             Uygun bedelin tespiti:*

             **Madde 28 –** Artırmalarda uygun bedel; tahmin edilen
bedelden aşağı olmamak üzere teklif edilen bedellerin en yükseğidir.

             Eksiltmelerde uygun bedel; tahmin edilen bedeli geçmemek
şartı ile, teklif edilen bedellerin tercihe layık görülenidir.

             Kapalı teklif usulüyle yapılan ihalelerde; bedel tahmini
yapılmışsa uygun bedel, teklif edilen bedellerden tahmin edilen bedeli
geçmemek şartıyla tercihe layık görüleni; bedel tahmini yapılmamışsa
uygun bedel, teklif edilen bedellerin tercihe layık görülenidir. Tercih
gerekçeleri kararlarda belirtilir. Ancak, bedel tahmini yapılmamış
kapalı teklif usulü ihalelerde, ihalenin geçerli sayılması bizzat ilgili
bakanın onayına bağlıdır.

             Milli firmalar lehine hangi orana kadar ayırım
yapılabileceği Bakanlar Kurulunca tespit edilir.

––––––––––––––––––––

*(1) Bu fıkraya "Bankalarca" ibaresinden sonra gelmek üzere, 17/9/2004
tarihli ve 5234 sayılı Kanunun 9 uncu maddesiyle "ve özel finans
kurumlarınca" ibaresi eklenmiş ve metne işlenmiştir.*

5976

 

             **(Değişik : 2/3/1984 - 2990/6 md.)** Uygun bedelin
tercihinde kullanılacak kriterler ile eksiltmelerde kabul edilecek azami
indirim miktar veya oranları; işin niteliği, nevi ve miktarı, birim
fiyatları,istekli tarafından talep edilen avans miktarı ve isteklinin
buna benzer teknik ve mali yeterliği ile ilgili diğer hususlar da
gözönünde bulundurulmak ve gerektiğinde diğer bakanlıkların da görüşleri
alınmak suretiyle her yıl Bayındırlık ve İskan Bakanının
koordinatörlüğünde Milli Savunma, Maliye ve Gümrük, Tarım Orman ve Köy
İşleri, Enerji ve Tabii Kaynaklar Bakanlarınca tespit olunarak Resmi
Gazete'de yayımlanır.

*             Komisyonların ihaleyi yapıp yapmamakta serbest olması:*

             **Madde 29 –** Komisyonlar gerekçesini belirtmek suretiyle
ihaleyi yapıp yapmamakta serbesttir. Komisyonların ihaleyi yapmama
kararı kesindir.

             *Kararlarda belirtilmesi gereken hususlar: *

             **Madde 30 –** İhale komisyonlarınca alınan kararlar,
komisyon başkan ve üyelerinin adları, soyadları ve esas görevleri
belirtilerek imzalanır.

             Kararlarda isteklilerin isimleri, adresleri, teklif
ettikleri bedeller, ihalenin hangi tarihte ve hangi istekli üzerine
hangi gerekçelerle yapıldığı, ihale yapılmamış ise nedenleri belirtilir.

*             İhale kararlarının onayı veya iptal edilmesi: *

             **Madde 31 –** İhale komisyonları tarafından alınan ihale
kararları, ita amirlerince karar tarihinden itibaren en geç 15 işgünü
içinde onaylanır veya iptal edilir.

             İta amirince karar iptal edilirse ihale hükümsüz sayılır.

*             Kesinleşen ihale kararlarının bildirilmesi: *

             **Madde 32 –** İta amirince onaylanan ihale kararları,
onaylandığı günden itibaren engeç 5 işgünü içinde, üzerine ihale
yapılana veya vekiline, imzası alınmak suretiyle bildirilir veya iadeli
taahhütlü mektupla tebligat adresine postalanır. **(İptal ikinci cümle:
Anayasa Mahkemesi’nin 18/6/2013 tarihli ve E.: 2013/71, K.: 2013/77
sayılı Kararı ile.)**

             İhale kararlarının ita amirince iptal edilmesi halinde de,
durum istekliye aynı şekilde bildirilir.

             *Zam ve indirim teklifleri:*

             **Madde 33 –** Teklifler verildikten sonra bu Kanunda
yazılı haller dışında zam veya indirim teklifleri kabul edilmez.

*             İhalede hazır bulunmayan istekliler:*

             **Madde 34 –** İhale sırasında hazır bulunmayan veya
noterden tasdikli vekaletnameyi haiz bir vekil göndermeyen istekliler,
ihalenin yapılış tarzına ve sonucuna itiraz edemezler.

ÜÇÜNCÜ BÖLÜM

İhale Usulleri

*             İhale usullerinin neler olduğu: *

             **Madde 35 –** Bu Kanunun 1 inci maddesinde yazılı işlerin
ihalelerinde aşağıdaki usuller uygulanır:

             a) Kapalı teklif usulü,

             b) Belli istekliler arasında kapalı teklif usulü,

             c) Açık teklif usulü,

             d) Pazarlık usulü,

             e) Yarışma usulü.

             İşin gereğine göre bu usullerden hangisinin uygulanacağı,
bu Kanun hükümlerine uyularak idarelerince tespit edilir.

5977

 

             İhalelerde kapalı teklif usulünün esas olduğu :

             **Madde 36 –** Bu Kanunun 1 inci maddesinde yazılı işlere
ilişkin ihalelerde, tekliflerin gizli olarak verilmesini sağlayan kapalı
teklif usulü esastır.

             Ancak, 44 üncü maddede gösterilen işler belli istekliler
arasında kapalı teklif usulüyle, 45 inci maddede gösterilen işler açık
teklif usulüyle, 51 inci maddede sayılan işler pazarlık, 52 nci maddede
gösterilen işler de yarışma usulüyle yaptırılabilir.

                                                               Kapalı
Teklif Usulü

             Tekliflerin hazırlanması :

             **Madde 37 –** Kapalı teklif usulünde teklifler yazılı
olarak yapılır. Teklif mektubu, bir zarfa konulup kapatıldıktan sonra
zarfın üzerine isteklinin adı, soyadı ve tebligata esas olarak
göstereceği açık adresi yazılır. Zarfın yapıştırılan yeri istekli
tarafından imzalanır veya mühürlenir. Bu zarf geçici teminata ait alındı
veya banka teminat mektubu ve istenilen diğer belgelerle birlikte ikinci
bir zarfa konularak kapatılır. Dış zarfın üzerine isteklinin adı ve
soyadı ile açık adresi ve teklifin hangi işe ait olduğu yazılır.

             Teklif mektuplarının istekli tarafından imzalanması ve bu
mektuplarda şartname ve eklerinin tamamen okunup kabul edildiğinin
belirtilmesi, teklif edilen fiyatın rakam ve yazı ile açık olarak
yazılması zorunludur. Bunlardan herhangi birine uygun olmayan veya
üzerinde kazıntı, silinti veya düzeltme bulunan teklifler reddolunarak
hiç yapılmamış sayılır.

             Tekliflerin verilmesi:

             **Madde 38 –** Teklifler ilanda belirtilen saate kadar,
sıra numaralı alındılar karşılığında komisyon başkanlığına verilir.
Alındı numarası zarfın üzerine yazılır.Teklifler iadeli taahhütlü olarak
da gönderilebilir. Bu takdirde dış zarfın üzerine komisyon başkanlğının
adresi ile hangi işe ait olduğu, isteklinin adı ve soyadı ile açık
adresi yazılır. Posta ile gönderilecek tekliflerin ilanda belirtilen
saate kadar komisyon başkanlığına ulaşması şarttır. Postadaki gecikme
nedeniyle işleme konulmayacak olan tekliflerin alınış zamanı bir
tutanakla tespit edilir.

             Komisyon başkanlığına verilen teklifler herhangi bir
sebeple geri alınamaz.

             Dış zarfların açılması:

             **Madde 39 –** Tekliflerin açılma saati gelince, kaç teklif
verilmiş olduğu bir tutanakla belirtildikten sonra dış zarflar hazır
bulunan istekliler önünde alınış sırasına göre açılarak, istenilen
belgelerin ve geçici teminatın tam olarak verilmiş olup olmadığı aranır.
Dış zarfın üzerindeki alındı sıra numarası iç zarfın üzerine de yazılır.

             Belgeleri ile teminatı usulüne uygun ve tam olmayan
isteklilerin teklif mektubunu taşıyan iş zarfları açılmayarak başkaca
işleme konulmadan, diğer belgelerle birlikte kendilerine veya
vekillerine iade olunur. Bunlar ihaleye katılamazlar.

             İç zarfların açılması ve son tekliflerin alınması ^(1)^

             **Madde 40 –** Teklif mektuplarını taşıyan iç zarflar
açılmadan önce, ihaleye katılacaklardan başkası ihale odasından
çıkarılır. Bundan sonra zarflar numara sırası ile açılarak, teklifler
komisyon başkanı tarafından okunur veya okutulur ve bir listesi yapılır.
Bu liste komisyon başkanı ve üyeleri tarafından imzalanır.

             Şartnameye uymayan veya başka şartlar taşıyan veya 37 nci
maddenin son fıkrası hükmüne uygun olmayan teklif mektupları kabul
edilmez.

 

\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) Bu madde başlığı "İç zarfların açılması :"iken, 25/1/2007 tarihli
ve 5577 sayılı Kanunun 1 inci maddesiyle metne işlendiği şekilde
değiştirilmiştir.*

5978

 

*            ***(Ek fıkra: 25/1/2007-5577/1 md.)** Kapalı teklif usûlü
ile yapılan artırma ihalelerinde; geçerli en yüksek teklifin altında
olmamak üzere, oturumda hazır bulunan isteklilerden sözlü veya yazılı
teklif alınmak suretiyle ihale sonuçlandırılır.

             **(Ek fıkra: 25/1/2007-5577/1 md.)** Ancak, geçerli teklif
sayısının üçten fazla olması durumunda bu işlem, geçerli en yüksek
teklif üzerinden, oturumda hazır bulunan en yüksek üç teklif sahibi
istekliyle, bu üç teklif ile aynı olan birden fazla teklifin bulunması
halinde ise bu istekliler dahil edilmek suretiyle yapılır.

             **(Ek fıkra: 25/1/2007-5577/1 md.)** Komisyon, uygun
gördüğü her aşamada oturumda hazır bulunan isteklilerden yazılı son
tekliflerini alarak ihaleyi sonuçlandırabilir. Bu husus, ihale
komisyonunca ikinci bir tutanakla tespit edilir.

             İhale sonucunun karara bağlanması :

             **Madde 41 –** 40 ıncı madde gereğince kabul edilen
teklifler incelenerek :

             a) İhalenin yapıldığı, ancak ita amirinin onayına bağlı
kaldığı

             b) Tekliflerin daha ayrıntılı bir şekilde incelenmesi için
süreye ihtiyaç duyulduğu ve şartnamelerde daha uzun bir süre
öngörülmemiş ise ihalenin 15 günü geçmemek üzere başka bir güne
bırakıldığı,

             c) İhalenin yapılmadığı,

             Hususlarından birine karar verilir ve bu husus gerekçeli
bir karar veya karar özeti halinde yazılarak, komisyon başkan ve üyeleri
tarafından imzalanır ve durum hazır bulunanlara bildirilir.

             Tekliflerin aynı olması:

             **Madde 42 – (Mülga: 25/1/2007-5577/2 md.)**

             İhalenin yapılamaması

             **Madde 43 –** Kapalı teklif usulü ile yapılan ihalelerde,
istekli çıkmadığı veya teklif olunan bedel komisyonca uygun görülmediği
takdirde, ya yeniden aynı usulle ihale açılır veya idare yararı
görüldüğü takdirde, ihalenin bitiş tarihinden itibaren 15 gün içinde iş
pazarlıkla yaptırılır.

             İşin pazarlığa bırakılması halinde şartnamede belirtilen
nitelik ve şartların aynen muhafazası zorunludur. Yeni ihale yapılıncaya
kadar geçecek günler içinde aynı nitelikler korunarak günlük ihtiyaçlar
oranında pazarlıkla mal alınabilir. Ancak ihale, şartnamede belirtilen
nitelikte mal bulunmaması sebebiyle geri kalmış ise günlük ihtiyaçlar
şartnameye bağlı kalmaksızın temin edilebilir.

                                            Belli İstekliler Arasında
Kapalı Teklif Usulü

             Belli istekliler arasında yapılacak ihaleler:

             **Madde 44 – (Degişik : 2/3/1984-2990/7 md.)**

             Uçak, harp gemisi, harp mühimmatı, elektronik cihaz, askeri
tesisat ve levazımat, silah ve malzeme sistemleri, savunma sanayii ile
ilgili faaliyetler ve bunlara ait her türlü yedek parça alımı; barajlar,
enerji santralleri, sulama tesisleri, limanlar, rıhtımlar, hava
meydanları, demiryolları, lokomotifler, karayolları, tüneller, köprüler,
akaryakıt tesisleri, özelliği bulunan yapım işleri bedii ve teknik
hususiyetleri taşıyan sanat işleri, kentlerin ulaşım sistemlerine
ilişkin planlar, kentlerin harita, nazım ve imar planları, su,
kanalizasyon ve enerji tesisleri ile bunların etüt ve proje işlerinin
ihalesi; diğer ihale usulleri yerine teknik yeterlilikleri ve güçleri
idarece kabul edilmiş en az üç istekli arasında kapalı teklif usulü ile
yaptırılabilir.

             Zorunlu nedenlerle üçten az istekliden teklif almak
gerektiği takdirde Maliye ve Gümrük Bakanlığının görüşüne dayanılarak
Bakanlar Kurulundan bu hususta ayrıca karar alınması şarttır.

             Bu madde hükümlerine göre yapılacak ihalelerde, ihaleye
katılacak isteklilerin isimleri belirtilmek suretiyle bizzat ilgili veya
bağlı bulunulan bakanın onayının alınması zorunludur.

 

5979

 

             Bu ihalelerle ilan yapılması zorunlu değildir. Gerekli
görülen hallerde ihaleye davet edilecek isteklilerin seçimi için 17, 18
ve 19 uncu maddeleri hükümlerine bağlı kalınmaksızın önseçim ilanı
yapılabilir.

Açık Teklif Usulü

*             Açık teklif usulü ile yapılabilecek ihaleler: *

             **Madde 45 –** Bu Kanunun 1 inci maddesinde yazılı
işlerden, tahmin edilen bedeli her yıl Genel Bütçe Kanunu ile tespit
edilecek tutarı geçmeyen ihaleler açık teklif usulüyle yapılabilir.

*             Açık teklif usulünün uygulanması: *

             **Madde 46 –** Açık teklif usulüne göre ihaleler,
isteklilerin ihale komisyonları önünde tekliflerini sözlü olarak
belirtmeleri suretiyle yapılır.

             Ancak; istekliler ilanda belirtilen ihale saatine kadar
komisyon başkanlığına ulaşmış olmak şartıyla, 37 nci madde hükümlerine
uygun olarak düzenleyecekleri tekliflerini iadeli taahhütlü bir mektupla
da gönderebilirler.

             Teklif sahibi komisyonda hazır bulunmadığı takdirde posta
ile gönderilen teklif son ve kesin teklif olarak kabul edilir.

             *Açık teklif usulünde ihale: *

             **Madde 47 –** İlanda belirtilen ihale saati gelince,
komisyon başkanı, isteklilerin belgelerini ve geçici teminat verip
vermemiş olduklarını inceleyerek, kimlerin ihaleye katılabileceğini
bildirir. Katılamayacakların belge ve teminatlarının geri verilmesi
kararlaştırılır. Bu işlemler, istekliler önünde, bir tutanakla tespit
edilir.

             Tutanaktan sonra, ihaleye giremeyecekler ihale yerinden
çıkartılır. Diğer istekliler, önce şartnameyi imzaya ve daha sonra, sıra
ile tekliflerini belirtmeye çağrılır. Yapılacak teklifler ihaleye ait
artırma ve eksiltme kağıdına yazılır ve teklif sahipleri tarafından
imzalanır.

             İlk teklifler bu suretle tespit edildikten sonra, komisyon
başkanı, posta ile yapılmış teklifler varsa okutarak bu tekliflerin de
ihaleye ait artırma ve eksiltme kağıdına yazılmasını sağlar. Bundan
sonra istekliler sıra ile tekliflerde bulunmaya devam ederler. İhaleden
çekilen isteklilerin bu durumları ihaleye ait artırma ve eksiltme
kağıdına yazılır ve imzaları alınır. İlgilinin imzadan çekinmesi halinde
durum ayrıca belirtilir.

             İhaleden çekilenler yeniden teklifte bulunamazlar.

             Teklifler yapıldığı sırada, yapılan indirim veya
artırımların işi uzatacağı anlaşılırsa; isteklilerden komisyon huzurunda
son tekliflerini yazılı olarak bildirmeleri istenebilir. Daha önce
ihaleden çekilmiş olanlar bu durumda yazılı teklif veremezler.

*             İhale sonucunun karara bağlanması:*

             **Madde 48 –** Sözlü veya yazılı son teklifler alındıktan
sonra, ihale 41 inci maddeye göre karara bağlanır.

             *İhalenin yapılamaması:*

             **Madde 49 –** Açık teklif usulüyle yapılan ihalelerde
istekli çıkmadığı, isteklilerin belgeleri veya son teklifleri uygun
görülmediği takdirde, yeniden aynı usulle ihale açılır veya idare yararı
görüldüğü takdirde, ihalenin bitiş tarihinden itibaren 15 gün içinde iş
43 üncü maddenin ikinci fıkrasında belirtilen esaslar dahilinde
pazarlıkla yaptırılabilir.

5980

 

Pazarlık Usulü

             *Pazarlık usulünde ihale:*

             **Madde 50 –** Pazarlık usulü ile yapılan ihalelerde teklif
alınması belli bir şekle bağlı değildir. İhaleleler, komisyon tarafından
işin nitelik ve gereğine göre. bir veya daha fazla istekliden yazılı
veya sözlü teklif almak ve bedel üzerinde anlaşmak suretiyle yapılır.

             Pazarlığın ne suretle yapıldığı ve ne gibi tekliflerde
bulunulduğu ve üzerine ihale yapılanların neden dolayı tercih edildiği
pazarlık kararında gösterilir.

             *Pazarlık usulüyle yapılacak işler:*

             **Madde 51 –** Aşağıda yazılı işlerin ihalesi, pazarlık
usulüyle yapılabilir;

             a) Yer, özellik (askeri birliklerin kuruluş özellikleri
dahil) ve nitelikleri itibariyle her yıl Genel Bütçe Kanununda
gösterilecek belli tutarları aşmayan ve süreklilik göstermeyen, bu
Kanunun 1 inci maddesinde gösterilen işler,

             b) Silahlı Kuvvetlerin manevra ve planlı tatbikatları ile
sıkıyönetim faaliyetlerinin gerektirdiği ve acele olarak temini zorunlu
her türlü ihtiyaçları; Silahlı Kuvvetler için Genelkurmay Başkanlığınca,
güvenlik kuvvetleri için İçişleri Bakanlığınca tespit edilecek özel
durumlardaki her türlü ihtiyaçları ve taşıma işleri,

             c) **(Değişik : 2/3/1984 - 2990/8 md.)** Önceden
düşünülmesi mümkün olmayan ani ve beklenmeyen olayların ortaya çıkması
üzerine acele olarak yapılması gerekip, kapalı veya açık teklif usulünün
uygulanmasına yeterli süre bulunmayan işler; diğer ihale usulleriyle
temin edilemeyeceği açıkça belli olan işler; bilgisayar alımı,
kiralanması, bakım ve onarımı; her çeşit araç ve gerecin yetkili
servislerine yaptırılacak periyodik bakım ve onarımları; yedek parça ve
lastik alımları,

             d) 29 uncu maddeye göre ihalenin yapılmaması veya
sözleşmenin bozulması nedeniyle, yeniden yapılacak ihalelerin
sonuçlandırılmasına kadar geçecek süre içindeki ihtiyaç maddelerinin
alımı,

             e) 43 üncü ve 49 uncu maddeler uyarınca, pazarlık usulüyle
sonuçlandırılacak işler,

             f) İdarelerin, müştereken veya iştirak halinde sahibi
bulundukları taşınmaz mallardaki paylarının paydaşlara kiraya verilmesi,

             g) Kullanışlarının özelliği, idarelere yararlı olması veya
ivediliği nedeniyle kapalı veya açık teklif yöntemleriyle ihalesi uygun
görülmeyen, Devletin özel mülkiyetindeki taşınır ve taşınmaz malların
kiralanması, trampası ve mülkiyetin gayri ayni hak tesisi ile Devletin
hüküm ve tasarrufu altındaki yerlerin kiralanması ve mülkiyetin gayri
ayni hak tesisi,

             h) **(Değişik: 3/7/2003-4916/20 md.)** Hazinenin veya
Devlet Su İşleri Genel Müdürlüğünün mülkiyetinde veya Devletin hüküm ve
tasarrufu altında bulunan yerlerdeki baraj, dalyan, voli yerleri,
göller, havuzlar, nehirler ve nehir ağızlarındaki av yerleri ile deniz
ve iç sularda belirlenmiş yerlerdeki su ürünleri üretim hakkının,
22.3.1971 tarihli ve 1380 sayılı Su Ürünleri Kanununa göre il özel
idarelerince kiraya verilmesi,

             i) Özellikleri nedeniyle belli isteklilere yaptırılmasında
yarar görülen her türlü hizmet, eğitim, araştırma, etüt ve proje,
planlama, müşavirlik, keşif, harita, fotoğraf, film, baskı, sergileme,
kontrol, muayene işleri ile teknik, fikri ve güzel sanatlarla ilgili
çalışmayı gerektiren diğer işler,

5981

 

             j) Para, tahvil, senet, pul, altın, gümüş, mücevher gibi
kıymetlerle, güzel sanatlarla ilgili veya tarihi değeri bulunan eşyanın
özel ambalaj, koruma, sigorta ve taşıma işleri,

             k) Çabuk bozulan, saklanması tehlikeli olan, saklama
giderleri değerine veya beklemeden doğacak yararına oranla yüksek
bulunan malların satımı,

             l) Tek kişi veya firma elinde bulunan taşınır mal, hak ve
hizmetlerle, belirli taşınmaz malların alımı veya kiralanması,

             m) Ordu binek ve yük hayvanları ile damızlık olarak veya
aşı, serum üretmek veya kontrol ve araştırma işlerinde kullanılmak üzere
hayvan alımı,

             n) Milli Güvenlik nedeniyle gizli tutulması zorunluluğu
Bakanlar Kurulunca kabul edilen işler,

             o) Hazineye mal edilmiş batık gemiler ile denize düşmüş
malların çıkarılması,

             p) **(Değişik : 2/3/1984 - 2990/8 md.)**

             Özellikleri nedeniyle yabancı ülkelerden sağlanması zorunlu
olan her türlü alım, kiralama, onarım, yaptırma, keşfettirme, montaj,
sigorta, taşıma ve hizmet işleri.

             (a), (b), (c), (d), (i), (l) ve (p) bendlerinde yazılı
işler için şartname düzenlenmesi, tahmini bedel tespiti, teminat
alınması ve sözleşme yapılması zorunlu değildir.

             (i), (l) ve (p) bendlerinde yazılı işlerde Maliye
Bakanlığının uygun görüşü alınır.

Yarışma Usulü

             *Yarışma usulünün Uygulanması: *

             **Madde 52 –** İdareler her türlü etüt, plan, proje ve
güzel sanatlara ilişkin işleri gerekli görüldüğünde, yarışma ile
yaptırabilirler. Bu işlerin mesleki kontrollük hizmetleri, projesi
uygulanacak olan yarışmacıya, pazarlıkla ihale edilebilir.

             İdareler kuruluş kanunlarında yer alan işlere ilişkin
yarışmaların yürütülmesiyle ilgili yönetmelikleri hazırlarlar.

             Mimarlık, mühendislik proje yarışmalarıyla ilgili
yönetmelik Bayındırlık Bakanlığınca hazırlanır.

DÖRDÜNCÜ BÖLÜM

Sözleşme

             İhalenin sözleşmeye bağlanması :

             **Madde 53 –** Bütün ihaleler bir sözleşmeye bağlanır.
Sözleşme, idare adına ita amiri tarafından imzalanır.

             Bu Kanunda belirtilen özel hallerde sözleşme yapılması
zorunlu değildir.

             *Kesin teminat:*

             **Madde 54 –** Taahhüdün, sözleşme ve şartname hükümlerine
uygun olarak yerine getirilmesini sağlamak amacıyla, sözleşme
yapılmasından önce müteahhit veya müşteriden ihale bedeli üzerinden
hesaplanmak suretiyle % 6 oranında kesin teminat alınır.**(Ek
cümle:17/9/2004-5234/9 md.)** Tasfiye idaresince yapılan taşınır mal
satışlarında kesin teminat, ihale bedelinin % 6'sından az olamaz.

             Müteahhit veya müşterinin bu zorunluluğa uymaması halinde,
protesto çekmeye ve hüküm almaya gerek kalmaksızın ihale bozulur ve
varsa geçici teminatı gelir kaydedilir.

             Verilen kesin teminat, teminat olarak kabul edilen diğer
değerlerle değiştirilebilir.

             Sözleşmenin yapılmasından sonra geçici teminat iade edilir.

5982

 

             *Yapım işlerinde kesin teminat:*

             **Made 55 –** Tahmin edilen bedeli her yıl Genel Bütçe
Kanunu ile tespit edilecek tutarı aşan etüt, proje, kontrollük ve
müşavirlik hizmetleri ile yapım işlerinde alınmış bulunan geçici
teminat, kesin teminata çevrilir; kesin teminatın geri kalanı
müteahhidin hak edişlerine karşı verilecek paralardan % 10 alıkonularak
kesin teminat tutarına çıkarılır.

             Müteahhid isterse teminat olarak kabul edilecek kıymetler
üzerinden kesin teminat da verebilir.

             Keşfin ve sözleşmenin dışında kalmış fakat yapılması
ihaleden sonra kararlaştırılmış işlerle, değişken fiyat esasına göre
ihale edilmiş işlerde kesin teminat, artan iş veya fiyat farkı olarak
ödenecek bedel oranında artırılır.

             *Kesin teminatın geri verilmesi: *

             **Madde 56 –** Kesin teminatın:

             a) Taahhüdün sözleşme ve şartname hükümlerine uygun biçimde
yerine getirildiği usulüne göre anlaşıldıktan ve müteahhidin bu işten
dolayı idareye herhangi bir borcunun olmadığı tespit edildikten sonra,
Sosyal Sigortalar Kurumundan ilişiksiz belgesinin getirilmesi halinde,
tümü;

             b) Yapım işlerinde (a) fıkrasındaki şartlardan ayrı olarak,
geçici kabul tutanağının onaylanması ve geçici kabulde görülen
kusurların giderilme bedelinin kesin teminatın yarısından fazla olmaması
şartıyla, yarısı, kesin kabul işlemleri tamamlandıktan sonra ise,
kalanı;

             Müteahhide geri verilir.

             Müteahhidin bu iş nedeniyle idareye ve Sosyal Sigortalar
Kurumuna olan borçları ile ücret ve ücret sayılan ödemelerden yapılan
kanuni vergi kesintilerinin kesin kabul tarihine kadar ödenmemesi
halinde, teminat 54 üncü madde hükmüne göre paraya çevrilerek borçlarına
karşılık tutulur. Varsa kalanı müteahhide geri verilir.

             *Sözleşme yapılmasında müteahhit veya müşterinin görev ve
sorumluluğu :*

             **Madde 57 –** Sözleşme yapılması gerekli olan hallerde
müteahhit veya müşteri 31 inci maddeye göre onaylanan ihale kararının
veya Maliye Bakanlığının vizesi gereken hallerde bu vizenin yapıldığının
bildirilmesini izleyen günden itibaren 15 gün içinde geçici teminatı
kesin teminata çevirerek noterlikçe tescil edilmiş sözleşmeyi, idareye
vermek zorundadır.

             Satışlara ilişkin ihalelerde müşterinin aynı süre içinde
ihale bedelini ve müşteriye ait bulunan vergi, resim ve harçları
yatırması, diğer giderleri ödemesi gerekir.

             Bu zorunluluklara uyulmadığı takdirde, protesto çekmeye ve
hüküm almaya gerek kalmaksızın ihale bozulur ve varsa geçici teminat
gelir kaydedilir.

             *Taşınmaz malların müşteri tarafından adına tescil
ettirilmesi : *

             **Madde 58 –** Bedeli, vergi, resim, harç ve diğer
masrafları ödemiş olmak şartıyla, müşteri, şartnamede yazılı süre içinde
taşınmaz malları namına tescil ettirmeye mecburdur. Aksi takdirde
müşteri, vukua gelecek hasar, zarar, fuzuli işgal ve diğer sebeplerle
idareden bir talepte bulunamaz.

*             Müşterinin süresi içinde taşınır malları teslim almaması:
*

             **Madde 59 –** Taşınır mallar, bedeli ödendiği halde
şartnamedeki süre içinde teslim alınmaz ise, idare bunları müşteri
hesabına b u Kanun hükümleri dairesinde satmaya yetkilidir. Malların
süresi içinde teslim alınmaması  ve  ikinci  defa   satılması  
sebebiyle  tahakkuk edecek masraflar,  varsa  idarenin diğer alacakları,
ikinci

5983

 

satış bedelinden mahsup edildikten sonra, geri kalan kısmı, ilk
müracaatında verilmek üzere müşteri namına emanet hesabına alınır. Satış
bedeli idarenin masraflarını ve alacaklarını karşılamazsa, farkı
teminattan mahsup edilir ve artanı müşteriye geri verilir.

             Sözleşmenin akdedilmiş olması halinde feshedilerek
yukarıdaki hükümlere göre işlem yapılır.

             İdarenin görev ve sorumluluğu :

             **Madde 60 –** İdare 57 nci maddede yazılı süre içinde
sözleşme yapılması hususunda kendisine düşen görevleri yapmak ve
taşınmaz malların satımında, ferağa ait işlemleri tamamlamak, şartnamede
belirtilen sınır ve evsafa göre satılan malları müşteriye teslim etmekle
yükümlüdür. Bu yükümlülüğün yerine getirilmemesi halinde, müteahhit veya
müşteri, sürenin bitmesinden itibaren en çok 15 gün içinde, 10 gün
müddetli bir noter ihbarnamesi ile bildirmek şartıyla, taahhüdünden
vazgeçebilir. Bu takdirde teminat geri verilir. Müteahhit veya müşteri,
ihaleye girmek ve teminat vermek için yaptığı masrafları istemeye hak
kazanır.

             Tebligatın 32 nci maddedeki sürede yapılmamasından dolayı
idarenin zararına sebep olanlar hakkında kanuni işlem yapılır.

             Sözleşme yapılması ve kesin teminat alınması zorunlu
olmayan haller :

             **Madde 61 –** 57 nci maddede yazılı süre içinde taahhüdün
şartname hükümlerine göre yerine getirilmesi ve bunun idarece uygun
bulunması halinde, sözleşme yapılması ve kesin teminat alınması zorunlu
değildir.

             Müteahhit veya müşterinin sözleşmenin bozulmasına neden
olması:

             **Madde 62 –** Sözleşme yapıldıktan sonra 63 üncü maddede
yazılı hükümler dışında müteahhit veya müşterinin taahhüdünden
vazgeçmesi veya taahhüdünü, şartname ve sözleşme hükümlerine uygun
olarak yerine getirmemesi üzerine, idarenin en az 10 gün süreli ve
nedenleri açıkça belirtilen ihtarına rağmen aynı durumun devam etmesi
halinde, ayrıca protesto çekmeye ve hüküm almaya gerek kalmaksızın kesin
teminatı gelir kaydedilir ve sözleşme feshedilerek hesabı genel
hükümlere göre tasfiye edilir.

             Gelir kaydedilen kesin teminat, müteahhit veya müşterinin
borcuna mahsup edilemez.

             Sözleşmede belirtilen işin artış ve eksilişi :

             **Madde 63 –** Yapım işlerine ait bir sözleşmenin
uygulanması sırasında keşif ve sözleşmede öngörülmeyen iş artışı veya
eksilişi zorunlu hale gelirse, müteahhit, keşif bedelinin % 30 oranına
kadar olan dağişikliği, süre hariç, sözleşme ve şartnamesindeki hükümler
dairesinde yapmakla yükümlüdür.

             Keşif bedeli artışının % 30'u geçmesi halinde sözleşme
feshedilir. Ancak, bu durumda müteahhit işin keşif bedeli ve % 30 keşif
artışının karşılığı işleri sözleşme ve şartnamesindeki hükümler
çerçevesinde yapmaya zorunludur. Taahhüdün % 30 keşif artışı ile
bitmemesi ve tasfiye edilmesi halinde müteahhit, idareden hiçbir masraf
ve tazminat isteyemez.

             % 30 oranından fazla artış; temel, tünel ve benzeri işler
ile tabii afetler gibi nedenlerden ileri gelmiş ise; idarenin isteği,
müteahhidin kabulü ve ilgili bakanın onayı ile süre hariç, aynı sözleşme
ve şartname hükümleri içinde % 30'u geçen işler de aynı müteahhide
yaptırılabilir.

             Keşif bedelinin % 70 inden daha düşük bedelle tamamlanacağı
anlaşılan işlerde, müteahhit işi bitirmeye zorunludur. Bu durumda,
müteahhide, belgelemek şartı ile yapmış olduğu gerçek giderlerine
karşılık olarak, ihale bedelinin % 70'i ile yaptığı işin tutarı
arasındaki bedel farkının % 5'ine kadar ödeme yapılabilir.

5984

 

             Kiralarda sözleşme süresi:

             **Madde 64 –** Kiraya verilecek taşınır ve taşınmaz
malların kira süresi, on yıldan çok olamaz. Turistik tesis kurulacak
yerlerin ve turistik tesislerin **(Ek ibare: 20/2/2001 - 4628/17 md.)**
ve enerji üretimi tesisleri ile iletim ve dağıtım tesis ve şebekelerinin
ihtiyacı olan arazilerin **(Ek ibare: 18/4/2001 - 4646/13 md.)** ve
doğal gaz iletim, dağıtım ve depolama tesis ve şebekelerinin ihtiyacı
olan arazilerin on yıldan fazla süre ile kiraya verilmesi mümkündür.
^(1)\ (2)^

             Üç yıldan fazla süre ile kiraya verme işlerinde, önceden
Maliye Bakanlığından izin alınması şarttır. Katma bütçeli idarelerde bu
izin, idarelerin bağlı bulundukları bakanlıktan alınır. Özel İdare ve
belediyeler için kendi özel kanunları uygulanır.

             Üç yıldan fazla süre ile kiraya verme işlerinde, kira
bedeli her yıl şartname ve sözleşmesindeki esaslara göre yeniden tespit
edilir.

             Su ürünleri istihsali hakkı kiralarında süre:

             **Madde 65 –** Dalyan, voli yerleri, doğal ve yapay göller,
barajlar, havuzlar, nehirler ve nehir ağızlarındaki sular, av yerleri
ile deniz ve iç sulardaki su ürünleri istihsal hakkının kiralanmasında
beş yıla kadar sözleşme yapmaya idareler yetkilidir.

             Ancak, kiracı tarafından kurulacak ve tesisat yapılacak
olan üretme yerleri onbeş yıla kadar kiraya verilebilir.

             Bu madde kapsamına giren kira işlerinde, kira bedeli her
yıl şartname ve sözleşmesindeki esaslara göre yeniden tespit olunur.

             Sözleşmenin devri:

             **Madde 66 –** Sözleşme, ita amirinin yazılı izni ile
başkasına devredilebilir. Ancak, devir alacaklarda ilk ihaledeki şartlar
aranır. İzinsiz devir yapılması halinde, sözleşme bozulur ve müteahhit
veya müşteri hakkında 62 nci madde hükümleri uygulanır.

             Müteahhit veya müşterinin ölümü:

             **Madde 67 –** Müteahhit veya müşterinin ölümü halinde,
yapılmış olan işler tasfiye edilerek kesin teminatı ve varsa sair
alacakları varislerine verilir. Ancak, idare varislerden istekli
olanlara, ölüm tarihinden itibaren 30 gün içinde kesin teminat verilmesi
şartıyla sözleşmeyi devredebilir.

             Müteahhit veya müşterinin iflası hali:

             **Madde 68 –** Müteahhitveya müşterinin iflas etmesi
halinde sözleşme bozulur. Bundan bir zarar doğarsa 62 nci maddeye göre
işlem yapılır.

             Müteahhit veya müşterinin ağır hastalığı, tutukluluk veya
mahkümiyet hali:

             **Madde 69 –** Müteahhit veya müşteri sözleşmenin yerine
getirilmesine engel olacak derecede ağır hastalık, tutukluluk veya
hürriyeti bağlayıcı bir ceza nedeni ile taahhüdünü yapamayacak duruma
girerse, bu hallerin oluşundan itibaren 30 gün içinde ilgili idarenin
kabul edeceği birini vekil tayin etmek şartıyla taahhüdüne devam
edebilir.

             Eğer müteahhit veya müşteri kendi serbest iradesi ile vekil
tayin etmek imkanından mahrum ise, yerine ilgililerce aynı süre içinde
genel hükümlere göre bir kayyum tayin edilmesi istenebilir.

             Yukarıdaki hükümlerin uygulanmaması halinde sözleşme
bozulur. Bundan bir zarar doğarsa 62 nci maddeye göre işlem yapılır.

             Müteahhit veya müşterinin birden fazla olması hali:

             **Madde 70 –** Birden fazla gerçek veya tüzelkişi
tarafından birlikte yapılan taahhütlerde, müteahhitlerden veya
müşterilerden birinin ölümü, iflası, tutuklu veya mahküm olması gibi
haller sözleşmenin devamına engel olmaz.

——————————

(1)   Bu fıkrada yer alan; “ve enerji üretimi tesisleri ile iletim ve
dağıtım tesis ve şebekelerinin ihtiyacı olan arazilerin” ibaresi
20/2/2001 tarihli ve 4628 sayılı Kanunla eklenmiştir.

(2)   Bu fıkrada yeralan; “ve doğal gaz iletim, dağıtım ve depolama
tesis ve şebekelerinin ihtiyacı olan arazilerin” ibaresi 18/4/2001
tarihli ve 4646 sayılı Kanunla eklenmiştir.

5985

 

             Birlikte yapılan taahhütlerde müteahhitlerden biri idareye
(pilot firma) olarak bildirilmiş ise, pilot firmanın şahıs veya şirket
olmasına göre ölüm, iflas veya dağılma hallerinde sözleşme kendiliğinden
sona erer. Ancak, diğer müteahhitlerin teklifi ve idarenin uygun görmesi
halinde sözleşme yenilenerek işe devam edilir.

             Birlikte yapılan taahhütlerde gruba dahil pilot firmadan
başka herhangi bir ortak şahsın ölümü veya ortak şirketin herhangi bir
sebeple dağılması halinde, pilot firma ve grubun diğer ortakları,
teminat dahil işin o ortağa yüklediği sorumlulukları da üzerlerine
alarak işi bitirirler.

ÜÇÜNCÜ KISIM

İhale Usullerine Tabi Olmayan İşler

             İhtiyaçların kamu kuruluşlarından karşılanması :

             **Madde 71 –** Aşağıda belirtilen durumlarda ihale işleri
Maliye Bakanlığının uygun görüşü alınarak kıymet takdiri suretiyle
yapılır.

             1. Bu Kanun kapsamına giren idarelerin kendi aralarında
yaptıkları ihale işleri,

             2. (1) numaralı fıkrada belirtilen idarelerin her türlü
ihtiyaçlarının;

             a) Bu idarelere bağlı sabit veya döner sermayeli
müesseseler ve özel bütçeli idarelerin kurdukları birliklerden,

             b) Kamu iktisadi teşebbüsleri ile sermayesinin yarısından
fazlası tek başına veya birlikte Devlete, kamu iktisadi teşebbüslerine
veya mahalli idarelere ait kuruluşlardan,

             c) Türk Silahlı Kuvvetlerini güçlendirmek amacıyla kurulmuş
olan vakıflar ile sermayesinin yarısından fazlası bu vakıflara ait olan
kuruluş, şirket ve müesseselerden,

             d) Özel kanun ile kurulan tüzelkişiliğe sahip ve
ortaklarının veya kanunların öngördüğü durumlarda ortak olmayanların
ürünlerini alan, işleyen, değerlendiren iyileştiren, satan, üretim
ihtiyaçlarına yarayan araç ve gereçleri sağlayan ortaklıklar ve bunlara
ait birliklerden,

             e) Özel kanunlarla kurulmuş ve kendilerine kamu görevi
verilmiş tüzelkişiliğe sahip kuruluşlardan,

             Temini ile ilgili ihale işleri.

             (2) numaralı fıkranın uygulanmasında, ihale konusu mal ve
hizmetlerle, taşıma işlerinin bizzat o kuruluşlar tarafından üretilmesi
ve yapılması zorunludur. Ancak, bu fıkrada yazılı olup kuruluş amaçları
temel gıda ve günlük tüketim maddelerini alıp satmak olan kuruluşlar
bakımından, sözü edilen günlük gıda ve tüketim maddeleri; sanayi
kuruluşları bakımından da, imal edilecek mamullerin bünyesine giren
hammade, yarı mamul, devre elemanları, aksesuar, yardımcı özel teçhizat
ve bir bütün halinde kurulacak tesislerde kullanılan ve kuruluşun imalat
sahasına girmeyen makine, teçhizat için bizzat üretim ve yapım şartı
aranmaz.

             Bu usulle yapılan mal ve hizmet alımları ile yapım ve
taşıma işlerinin kıymet takdirleri satış fiyatları Devletçe veya görevli
mercilerce tespit olunanlar için bu fiyatlar esas alınmak suretiyle,
fiyatları bu şekilde tespit olunmayanlar için ise 9 uncu maddedeki usule
göre alıcı kuruluşlarca yapılır.

             Satış fiyatları Devletçe veya görevli mercilerce tespit
olunan mallar, dağıtımı yapan kuruluşlarda bulunmadığı belgelenmek
şartıyla bu fiyatlarla en yakın piyasadan da satın alınabilir.

             İdarelere zorunluluk yükleyen özel hükümler saklıdır.
^(1)\ ^

——————————

(1)    Bu madde hükmünün 1995 Mali yılında uygulanmayacağı,(ihtiyaçların
Kamu Kuruluşlarından karşılanmasına ilişkin esas ve usullerin Maliye
Bakanlığınca belirleneceği.) 23/12/1994 tarih ve 4061 sayılı "1995 Mali
Yılı Bütçe Kanunu"nun 72/j-(5) maddesi ile hüküm altına alınmıştır.
(R.G. 28/12/1994 - 22155 Mük.)Daha sonra bu hükmün, Anayasa Mahkemesinin
13.6.1995 tarih ve E.1995/2, K.1995/1 sayılı Kararıyla, iptal kararının
Resmi Gazetede yayımlanacağı güne kadar yürürlüğünün durdurulmasına
karar verilmiştir. (R.G. 17/6/1995-22316)

5986

 

           Kamu yararına çalışan derneklere taşınmaz malların satımı:

             **Madde 72 –** Kamu yararına çalışan derneklere, kuruluş
gayelerine uygun olarak kullanılmak üzere, Hazinenin özel mülkiyetinde
kayıtlı bulunan ve kamu hizmetlerine tahsisli olmayan taşınmaz malları,
satış tarihindeki alım satım rayici nazara alınarak kıymet takdiri
suretiyle satılabilir.

             Bu yolla edinilen taşınmaz mallar veriliş maksadı dışında
kullanılamaz ve satılamaz.**(Ek cümle: 23/7/2010-6009/23 md.)** Ancak,
satış tarihinden itibaren en az yirmi yıl geçen ve veriliş maksadına
uygun olarak kullanılan taşınmazların, mevcut faaliyet aksatılmaksızın
kısmen veya tamamen ticari amaçlarla değerlendirilmesinin kuruluş
gayelerine daha fazla hizmet edeceği hallerde, elde edilecek gelirin
yüzde otuzunun Hazineye verilmesi koşuluyla taşınmazların satış dahil
değerlendirilmesine Maliye Bakanlığınca belirlenecek usul ve esaslara
göre izin verilebilir.

             Beş yıl içinde kuruluş gayesine uygun olarak kullanılmadığı
takdirde, taşınmaz mal, satış bedeli üzerinden Hazinece geri alınır.

             Tarihi ve bedii değeri olan taşınmaz malların kiraya
verilmesi:

             **Madde 73 –** Tarihi ve bedii değeri olan taşınmaz mallar
Kültür ve Turizm Bakanlığının görüşü alınarak, Maliye Bakanlığınca
çıkarılacak bir yönetmelikte tespit olunacak esas ve şartlara göre,
Maliye Bakanlığınca kiraya verilebilir.

             Vakıflara ait özel hükümler saklıdır.

             Tarihi ve bedii değeri olmayan taşınmaz mallarla ilgili
işlemler:

             **Madde 74 –** Tarihi ve bedii değeri olanlar hariç
Hazinenin özel mülkiyetindeki yerlerin satışı, kiraya verilmesi,
trampası ve mülkiyetin gayri ayni hak tesisi ile Devletin hüküm ve
tasarrufu altındaki yerlerin kiraya verilmesi, mülkiyetin gayri ayni hak
tesisi esasları Maliye Bakanlığınca çıkarılacak yönetmelikte belirlenir.

             Ecrimisil ve tahliye :

             **Madde 75 –** Devletin özel mülkiyetinde veya hüküm ve
tasarrufu altında bulunan taşınmaz malları ve Vakıflar Genel Müdürlüğü
ile idare ve temsil ettiği mazbut vakıflara ait taşınmaz^(1)^ malların,
gerçek ve tüzelkişilerce işgali üzerine, fuzuli şagilden, bu Kanunun 9
uncu maddesindeki yerlerden sorulmak suretiyle, idareden taşınmaz ve
değerleme konusunda işin ehli veya uzmanı üç kişiden oluşan komisyonca
tespit tarihinden geriye doğru beş yılı geçmemek üzere tespit ve takdir
edilecek ecrimisil istenir. Ecrimisil talep edilebilmesi için, Hazinenin
işgalden dolayı bir zarara uğramış olması gerekmez ve fuzuli şagilin
kusuru aranmaz. ^(1)(2)^

             **(Ek cümle: 23/7/2010-6009/24 md.)** Ecrimisile itiraz
edilmemesi halinde yüzde yirmi, peşin ödenmesi halinde ise ayrıca yüzde
onbeş indirim uygulanır. Ecrimisil fuzuli şagil tarafından rızaen
ödenmez ise, 6183 sayılı Amme Alacaklarının Tahsil Usulü Hakkında Kanun
hükümlerine göre tahsil olunur.

–––––––––––––––––––

*(1) 20/2/2008 tarihli ve 5737 sayılı Kanunun 79 uncu maddesiyle bu
fıkrada yer alan “Devletin özel mülkiyetinde veya hüküm ve tasarrufu
altında bulunan taşınmaz” ibaresinden sonra gelmek üzere “malları ve
Vakıflar Genel Müdürlüğü ile idare ve temsil ettiği mazbut vakıflara ait
taşınmaz”  ibaresi eklenmiştir.*

*(2) 23/7/2010 tarihli ve 6009 sayılı Kanunun 24 üncü maddesiyle, bu
fıkrada yed alan “13 üncü maddesinde gösterilen komisyonca takdir ve
tespit edilecek” ibaresi “idareden taşınmaz ve değerleme konusunda işin
ehli veya uzmanı üç kişiden oluşan komisyonca tespit tarihinden geriye
doğru beş yılı geçmemek üzere tespit ve takdir edilecek” şeklinde
değiştirilmiş ve metne işlenmiştir.*

5986-1

 

             Kira sözleşmesinin bitim tarihinden itibaren, işgalin devam
etmesi halinde, sözleşmede hüküm varsa ona göre hareket edilir. Aksi
halde ecrimisil alınır.

             İşgal edilen taşınmaz mal, idarenin talebi üzerine,
bulunduğu yer mülkiye amirince en geç 15 gün içinde tahliye ettirilerek,
idareye teslim edilir.

             **(Ek fıkra: 23/7/2010-6009/24 md.)**Köy sınırları
içerisinde yer alan Hazinenin özel mülkiyetinde veya Devletin hüküm ve
tasarrufu altında bulunan taşınmazların işgalcilerinden tahsil edilen
ecrimisil gelirlerinin yüzde beşi, 442 sayılı Köy Kanununda belirlenen
görevlerde kullanılmak kaydıyla, tahsilatı izleyen ay içinde bu
gelirlerin elde edildiği köy tüzel kişiliği hesabına aktarılmak üzere
emanet nitelikli hesaplara kaydedilir. Maliye Bakanlığı bu oranı iki
katına kadar artırmaya yetkilidir.

             Mahalli komisyonların yetkileri:

             **Madde 76 –** Taşınır ve taşınmaz malların satış, kira,
trampa edilmesi ve mülkiyetin gayri ayni hak tesislerinde, mahalli
komisyonların ne miktara kadar ihaleye selahiyetleri oldukları, her yıl
Genel Bütçe Kanununda gösterilir.

             Kızılay derneğinden yapılacak alımlar:

             **Madde 77 –** Kızılay derneğinde bulunan ilaçlarla, sağlık
araç ve gereçleri, idarelerce doğrudan doğruya satın alınabilir.

             İlaç ve gereç sağlanması:

             **Madde 78 –** Kanunlar gereğince tedavisi sağlanan
kişilerin kullanması gereken ilaç ve gereçlerin, ilgililer tarafından
eczanelerden alınması halinde, idarelerle eczaneler arasında yapılacak
anlaşmalar Maliye Bakanlığınca tespit edilecek esas ve usullere göre
yapılır.

             Dış ülkelerdeki kuruluşların ihtiyaçları:

             **Madde 79 –** İdarelerin yabancı ülkelerdeki
kuruluşlarının yerel ihtiyaçlarının karşılanmasında taşınır ve taşınmaz
malların alım, satım, kiralama ve kiraya verilmesinde uygulanacak
esaslar Dışişleri, Milli Savunma, Maliye ve Bayındırlık bakanlıklarınca
düzenlenecek bir yönetmelikle tespit edilir.

5987

 

             Yurt dışında bulunan gemi ve uçakların ihtiyaçlarının
karşılanması :

             **Madde 80 –** Yurt dışında bulunan gemi ve uçakların o
yerden sağlanması zorunlu olan ihtiyaç maddelerinin alımı ile acele
onarımlarının vesair giderlerinin yapılmasına ilişkin eseslar, Maliye ve
Milli Savunma bakanlıklarınca müştereken hazırlanacak bir yönetmelikte
gösterilir.

             Emanet suretiyle yapılacak işler:

             **Madde 81 –** Aşağıda yazılı işler, ita amirlerince idare
görevlilerinden oluşturulacak emanet komisyonları eliyle emaneten
yaptırılabilir.

             a) Tahmin edilen bedeli her yıl Genel Bütçe Kanununda
gösterilen miktarı geçmeyen yapım, bakım ve onırım işleri,

             b) İdarenin yeterli işgücü, makine, araç, gereç ve
taşıtlara sahip olması halinde ve ihaleye konulması faydalı görülmeyen
yapım ve taşıma işleri,

             c) Köy kalkınması ile ilgili yapım işleri,

             d) İstihkamların yapımı ve onarımı ile garnizonların
altyapı işleri,

             e) Gizliliği olan işlerle yasak bölgelerde ve orman
içindeki yapım ve taşıma işleri,

             f) Toprak koruma, arazi iyileştirme ve orman amenajman
işleri,

             g) Can ve mal kaybı tehlikesi nedeniyle acele olarak
gerçekleştirilmesi gereken yapım ve onarım işleri,

             h) Sözleşmenin bozulması veya tasfiye edilmesi nedeniyle
bitirilmemiş olup, süratle bitirilmesinde zorunluluk görülen işlerin
tamamlanması,

             i) Liman yapımı ve genişletilmesi, tarama yapılması, ulaşım
güvenliği için batıkların çıkarılması ve dolgu işleri,

             j) Silahlı Kuvvetlerle, güvenlik kuvvetlerinin araç ve
gereçlerinin yapım, onarım ve bakımı,

             k) Parasal bağış dışındaki halk katkısının önem taşıması
nedeniyle ihaleye konulmadan yaptırılmasında idaresince yarar görülen
işler,

             l) İhaleye konulmasna imkan bulunmayan veya ihaleye
konulduğu halde istekli çıkmayan ve beklemeye de tahammülü olmayan
işler,

             m) Demiryolu yapımında balast ve yol malzemesinin döşenmesi
işleri,

             n) Telgraf, telefon ve enerji hatlarının çekilmesi işleri,

             o) Tuz çıkarma işleri,

             p) **(Ek : 2/3/1984 - 2990/9 md.)** İlköğretim kurumları ve
tesisleri ile ilkokul öğretmen konutları yapım, onarım ve bakım işleri.

             Yukarıda belirtilen işler için işi yürütmekle görevli
emanet komisyonları geçici süre ile işçi çalıştırabileceği gibi işin
bünyesine giren gerekli madde, araç ve gereçleri öncelikle bunları
kendileri üreten veya yapan ve sermayesinin yarıdan fazlası tek başına
veya birlikte Devlete, kamu iktisadi teşebbüslerine veya belediyelere
ait olan kuruluşlardan doğrudan doğruya tarife, yoksa piyasa satış
bedelleri üzerinden alabilirler. Bu suretle sağlanması mümkün olmayan
madde, araç ve gereçler teklif alınmak ve piyasa satış değerlerine
uygunluğu belgelenmek şartıyla piyasadan sağlanır,

             Bu usulle yaptırılmasında gerek ve yarar görülen işler nevi
itibariyle kısımlara ayrılmak suretiyle, araya bir müteahhit girmeksizin
taşoranlara da yaptırılabilir,

             **(Değişik : 2/3/1984 - 2990/9 md.)** Nevi itibariyle
kısımlara ayrılarak taşeronlara verilen işlerde: gerekli görülen malzeme
taşeron tarafından temin edilmek şartıyla iş yaptırılabilir.

5988

Emanet komisyonları eliyle yapılabilecek işlere ait uygulama esasları,
Milli Savunma, Maliye, Bayındırlık, Enerji ve Tabii Kaynaklar ve Köy
İşleri ve Kooperatifler bakanlıklarınca hazırlanacak ve Bakanlar
Kurulunca çıkarılacak bir yönetmelikte gösterilir.

Yukarıdaki bentlerde sayılan işlerle ilgili olarak idaralere zorunluluk
yükleyen özel hükümler saklıdır.

Uluslararası antlaşmalar uyarınca yapılacak işler :

**Madde 82 –** Uluslararası antlaşmalar uyarınca Türkiye'de yapılacak ve
karşılıkları yabancı Devlet veya Uluslararası kuruluşlarca sağlanacak
işler, özel kanun, kararname ve antlaşmalar hükümlerine göre yürütülür.

DÖRDÜNCÜ KISIM

İhale İşlerinde Yasaklar ve Sorumluluklar

Yasak fiil ve davranışlar :

**Madde 83 –** İhale işlemlerinin hazırlanması, yürütülmesi ve
sonuçlandırılması sırasında;

a\) Hile, desise, vait, tehdit, nüfuz kullanma ve çıkar sağlama suretiyle
veya başka yollarla ihaleye ilişkin işlemlere fesat karıştırmak veya
buna teşebbüs etmek,

b\) Açık teklif ve pazarlık usulü ile yapılan ihalelerde isteklileri
tereddüde düşürecek veya rağbeti kıracak söz söylemek ve istekliler
arasında anlaşmaya çağrıyı ima edecek işaret ve davranışlarda bulunmak
veya ihalenin doğruluğunu bozacak biçimde görüşme ve tartışma yapmak,

c\) İhale işlemlerinde sahte belge veya sahte teminat kullanmak veya
kullanmaya teşebbüs etmek, taahhüdünü kötü niyetle yerine getirmemek,
taahhüdünü yerine getirirken idareye zarar verecek işler yapmak veya
işin yapılması veya teslimi sırasında hileli malzeme, araç veya usuller
kullanmak,

Yasaktır.

İdarelerce ihalelere katılmaktan geçici yasaklama:

**Madde 84 –** 83 üncü maddede belirtilen fiil veya davranışlarda
bulundukları anlaşılanlar, bu fiil ve davranışlar ihale safhasında vaki
olmuşsa idarelerce o ihaleye iştirak ettirilmeyecekleri gibi fiil veya
davranışlarının özelliğine göre ihaleyi yapan bakanlık veya ilgili
bakanlık tarafından, haklarında bir yıla kadar bütün ihalalere
katılmaktan yasaklama kararı verilir. Kararı veren idareler, bu kararı,
Resmi Gazete'de ilan ettirirler. Bu kararlar ilgililerin müteahhitlik
siciline de işlenir. İhalelere katılmaktan yasaklananlar, yasaklı
oldukları süre içinde diğer idarelerce yapılacak ihalelere de müteahhit
veya müşteri sıfatıyla katılamazlar.

Haklarında bu yolda işlem yapılanların sermayesinin çoğunluğuna sahip
bulunduğu tespit edilen tüzel kişilere de aynı müeyyide uygulanır.

Üzerine ihale yapıldığı halde usulüne göre sözleşme yapmayan istekliler
ile sözleşme yapıldıktan sonra taahhüdünden vazgeçen ve mücbir sebepler
dışında taahhüdünü sözleşme ve şartname hükümlerine uygun olarak yerine
getirmeyen müteahhit veya müşteriler hakkında da, ihaleyi yapan bakanlık
veya ilgili bakanlık tarafından, bir yıla kadar ihalelere katılmaktan
yasaklama kararı verilir ve bu kararlar Resmi Gazete'da ilan ettirildiği
gibi ilgililerin müteahhitlik sicillerine işlenir.

5989

İhaleyi yapan idareler, ihalelere katılmaktan yasaklamayı gerektirir bir
durumla karşılaştıkları takdirde, gereğinin yapılması için bu durumu
ilgili bakanlığa bildirmekle yükümlüdürler.

Ceza sorumluluğu ve sonuçları:

**Madde 85 –** 83 üncü maddenin (c) bendinde yazılı fiil ve davranışları
bu durumları iş tamamlandıktan ve kabul işlemi yapıldıktan sonra
anlaşılmış olsa dahi tespit edilenler ile, o işteki ortak veya vekilleri
haklarında ceza kovuşturması yapılır; hükmolunacak ceza ile birlikte bir
yıldan üç yıla kadar bütün ihalelere girmekten mahkeme kararı ile
yasaklanırlar.

Bu Kanun kapsamına giren işlerden dolayı haklarında Türk Ceza Kanununun
342 nci maddesi ile son soruşturmanın açılmasına karar verilen
müteahhitlere, yargılama sonuna kadar, hiçbir suretle yeni iş verilmez.

Bu Kanun kapsamına giren işlerden dolayı haklarında Türk Ceza Kanununun
339 340 ıncı maddeleri ile son soruşturmanın açılmasına karar verilen
kontrol teşkilatı mensupları, yargılama sonuna kadar görevden
uzaklaştırılırlar.

**(Değişik: 2/1/2003-4782/4 md.)** Türk Ceza Kanununun İkinci Kitabının
Üçüncü Babının Üçüncü Faslında yer alan rüşvet verme suçu ile 339, 340
ve 342 nci maddelerine göre, bu Kanun kapsamındaki suçlar nedeniyle
haklarında tekerrür hükümleri uygulananlar, mesleklerini icradan men
olunurlar ve herhangi bir ad altında müteahhitlik yapamazlar.

Bu mahkümiyete ilişkin kararlar, ilgililerin meslek ve müteahhitlik
sicillerine işlenir.

Görevlilerin Sorumluluğu:

**Madde 86 –** İhale, muayene ve kabul komisyon veya heyetlerinin başkan
ve üyeleri ile diğer ilgililer, görevlerini kanuni gereklere göre
tarafsızlıkla yapmadıkları ve taraflardan birinin zararına yol açacak
ihmal ve kusurlu hareketlerde bulunduklarının tespiti halinde haklarında
disiplin cezası uygulanacağı gibi, fiil ve davranışlarının özelliğine
göre ceza kovuşturması da yapılır. Ayrıca, tarafların bu yüzden
uğradıkları zarar ve ziyan da kendilerine ödettirilir.

Hileli inşaat ve onarım :

**Madde 87 –** Gayrimenkullerin yapım ve onarımlarında kesin kabul
tarihinden itibaren 5 yıl içinde malzemenin hileli olmasından veya yapım
ve onarımın teknik icaplara uygun olarak yapılmamasından ortaya çıkan
zarar ve ziyan, Borçlar Kanununun 360 ıncı maddesi gereğince ve 363 üncü
maddesindeki sürede müteahhide ikmal ve tazmin ettirilir.

İdareler beş yıllık sürede ortaya çıkacak zarar ve noksanları tespİt ile
gereğinin yapılması için durumu ilgili mercilere bildirmekle
ödevlidirler.

İşin nezareti kendisine tevdi edilen mühendis, mimar ve memurlar
hakkında da ayrıca bu Kanunun 86 ncı maddesi uygulanır.

BEŞİNCİ KISIM

Çeşitli Hükümler

Erken bitirme primi:

**Madde 88 –** Şartname ve sözleşmesinde tespit edilecek sürelerden önce
tamamlanmasında idarelerce yarar görülen yapım işlerinde, esasları
şartnamede tespit edilmek üzere müteahhitlere erken bitirme primi
verilebilir. Süre uzatımı verilen işlerde hiç bir surette bu tür prim
verilemez.

5990

Özelliği bulunan işler:

**Madde 89 – (Değişik : 2/3/1984 - 2990/10 md.)**

Bu Kanun hükümlerinin uygulanmasının mümkün olamayacağı haller ile, Türk
Silahlı Kuvvetlerinin ve Emniyet Genel Müdürlüğünün yeniden
teşkilatlanması, silah, araç ve gereçlerinin modern teknik gelişmelere
uygun şekilde yenileştirilmesi ve Türk Silahlı Kuvvetlerinin Stratejik
Hedef Planının gerçekleşmesi için temin edilecek mal ve hizmetlerin
ihalesinde; ilgili bakanlığın teklif edeceği ihaleler için bu Kanun
hükümleri dışında kalınmasına Bakanlar Kurulunca karar verilebilir. Bu
ihalelerde uygulanacak usul ve esaslar idarelerince hazırlanarak ilgili
bakanın onayı ile belirlenir.

Tarım ve orman ürünlerinde tercihli usuller ve tekel maddelerine ilişkin
özel hükümler :

**Madde 90 –** Tarım ve orman ürünlerinin üretim, imal, kesme, toplama,
taşıma gibi işlerinde ve bu ürünlerin satışlarında uygulanacak tercihli
usullerle, tekel maddelerinin satımı ve tekelle ilgili ürünlerin
üreticiden alımı hakkında, özel kanunlardaki hükümler saklıdır.

Muayene ve kabul işlemleri :

**Madde 91 –** Teslim edilen mal, hizmet, yapım veya yapılan işin
muayene ve kabul işlemleri, idarelerce kurulacak en az üç kişilik
muayene ve kabul heyetleri tarafından yapılır.

Muayene ve kabul işlemlerinin nasıl yapılacağı, Milli Savunma, Maliye ve
Bayındırlık bakanlıklarınca hazırlanarak Bakanlar Kurulunca çıkarılacak
bir yönetmelikte gösterilir.

Sürelerin hesabı:

**Madde 92 –** Bu Kanunda yazılı sürelerin hesaplanmasında hüküm
bulunmayen hallerde, Borçlar Kanunu hükümleri uygulanır.

Tebligat:

**Madde 93 –** Bu Kanunda hüküm bulunmayan hallerde yapılacak tebliğler
hakkında Tebligat Kanunu hükümleri uygulanır.

ALTINCI KISlM

Son Hükümler

Başlamış olan işler:

**Geçici Madde 1 –** Bu Kanunun yürürlüğe girdiği tarihten önce ilanı
yapılmak suretiyle başlamış olan ihale işlemleri ilgili olduğu kanun ve
usullere göre sonuçlandırılır.

Tüzük ve yönetmelikler :

**Geçici Madde 2 –** Bu Kanuna göre çıkarılacak tüzük, şartname esasları
ve yönetmelikler Kanunun yayımlandığı tarihten itibaren altı ay içinde
hazırlanır ve Resmi Gazete ile yayımlanır.

Bunların yürürlüğe konulmasına kadar idareler, mevcut esaslar ve
yönetmelik hükümlerini uygulamaya devam ederler.

*Terkin edilecek ecrimisiller *

**Geçici Madde 3 – (Ek: 23/7/2010-6009/25 md.)**

Bu maddenin yürürlüğe girdiği tarihten önce tespit ve takdir edilen,
tebliğ edilen veya tahakkuk ettirilen ecrimisil alacaklarının tespit
tarihinden geriye doğru beş yılı aşan kısmı hangi aşamada olursa olsun
düzeltilir veya terkin edilir, tahsil edilmiş olanlar iade edilmez.

5991

Kaldırılan hükümler:

**Madde 94 –** a) 2/6/1934 tarih ve 2490 sayılı Kanun ile bu Kanunda ek
ve değişiklikler yapan kanunlar,

b\) **(Değişik : 9/11/1983 - 2944/1 md.)** Diğer Kanunların (15/7/1964
tarih ve 500 sayılı Kanun ile 22/10/1981 tarih ve 2542 sayılı Kanun
hariç) bu Kanuna uymayan hükümleri.

Yürürlükten kaldırılmıştır.

Yürürlük :

**Madde 95 –** Bu Kanun 1 Ocak 1984 tarihinde yürürlüğe girer.

Yürütme :

**Madde 96 –** Bu Kanun hükümlerini Bakanlar Kurulu yürütür.

5992

**2886 SAYILI KANUNA EK VE DEĞİŞİKLİK GETİREN MEVZUATIN VEYA ANAYASA
MAHKEMESİ TARAFINDAN İPTAL EDİLEN HÜKÜMLERİN **

**YÜRÜRLÜĞE GİRİŞ TARİHİNİ GÖSTERİR LİSTE**

  ---------------------------------------------------------------------------------- --------------------------------------------- ----------------------------
  **Değiştiren **                                                                    **2886 sayılı Kanunun değişen veya iptal **   **Yürürlüğe Giriş Tarihi**
                                                                                                                                   
  **Kanunun/ KHK’nin/ İptal Eden Anayasa Mah. Kararının **                           **edilen maddeleri**                          
                                                                                                                                   
  **Numarası**                                                                                                                     

  2944                                                                               —                                             1/1/1984

  2990                                                                               —                                             17/3/1984

  4628                                                                               –                                             3/3/2001

  4782                                                                               –                                             11/1/2003

  4916                                                                               –                                             19/7/2003

  5234                                                                               25,26, 54                                     1/1/2005

  5577                                                                               40, 42                                        31/1/2007

  5737                                                                               75                                            27/2/2008

  6009                                                                               72, 75, Geçici Madde 3                        1/8/2010

  Anayasa Mahkemesinin 18/6/2013 tarihli ve E.: 2013/71, K.: 2013/77 sayılı kararı   32                                            26/7/2013
  ---------------------------------------------------------------------------------- --------------------------------------------- ----------------------------


