6495 sayılı Kanun ile değişik hali

[]{#K11 .anchor}POLİS VAZİFE VE SALȂHİYET KANUNU^(1)(2)(3)^

Kanun Numarası : 2559

Kabul Tarihi : 4/7/1934

Yayımlandığı R. Gazete : Tarih : 14/7/1934 Sayı : 2751

Yayımlandığı Düstur : Tertip : 3 Cilt : 15 Sayfa : 575

Bu Kanunun yürürlükte olmayan hükümleri için bakınız.

"Yürürlükteki Bazı Kanunların Mülga Hükümleri Külliyatı",

Cilt : 1 Sayfa : 225

Bu Kanun ile ilgili tüzük için, "Tüzükler Külliyatı"nın kanunlara

göre düzenlenen nümerik fihristine bakınız.

Bu Kanun ile ilgili olarak Bakanlar Kurulu Kararı ile yürürlüğe giren

yönetmelik için, "Yönetmelikler Külliyatı "nın kanunlara göre

düzenlenen nümerik fihristine bakınız.

**Madde 1 –** Polis, asayişi amme, şahıs, tasarruf emniyetini ve mesken
masuniyetini korur. Halkın ırz, can ve malını muhafaza ve ammenin
istirahatini temin eder.

Yardım istiyenlerle yardıma muhtaç olan çocuk, alil ve acizlere muavenet
eder. Kanun ve nizamnamelerinin kendisine verdiği vazifeleri yapar.

**Madde 2 – (Değişik: 16/7/1965 - 694/2 md.)**

Polisin genel emniyetle ilgili görevleri iki kısımdır.

A\) Kanunlara, tüzüklere, yönetmeliklere, Hükümet emirlerine ve kamu
düzenine uygun olmıyan hareketlerin işlenmesinden önce bu kanun
hükümleri dairesinde önünü almak,

B\) İşlenmiş olan bir suç hakkında Ceza Muhakemeleri Usulü Kanunu ile
diğer kanunlarda yazılı görevleri yapmak,

Kamu düzeni ve kamu güvenliğinin sağlanmasından sorumlu olan polis;
amirinden aldığı emri, kanun, tüzük ve yönetmelik hükümlerine aykırı
görürse, yerine getirmez ve bu aykırılığı emri verene bildirir. Ancak,
amir emrinde ısrar eder ve bu emrini yazılı olarak yenilerse, emir
yerine getirilir. Bu halde, emri yerine getiren sorumlu olmaz. Konusu
suç teşkil eden emir hiçbir suretle yerine getirilmez. Yerine getirenler
sorumluluktan kurtulamaz.

——————————

\(1) Bu Kanunun 10/3/1983 tarih ve 2803 sayılı Kanuna aykırı hükümleri,
aynı Kanunun 25 inci maddesinin b/2 fıkrası gereğince Jandarma Teşkilatı
için uygulanmaz.

*(2) Bu Kanunda, 22/2/2005 tarihli ve 5302 sayılı İl Özel İdaresi Kanunu
hükümlerine aykırılık bulunması durumunda, 5302 sayılı Kanun
hükümlerinin uygulanacağı, söz konusu Kanunun 70 inci maddesi ile hüküm
altına alınmıştır. *

*(3) 3/7/2005 tarihli ve 5393 sayılı Belediye Kanunun 84 üncü
maddesiyle; bu Kanunda, belediyenin sorumlu ve yetkili kılındığı görev
ve hizmetlerle sınırlı olarak, 5393 sayılı Belediye Kanunu hükümlerine
aykırılık bulunması durumunda mezkur kanun hükümlerinin uygulanacağı
hüküm altına alınmıştır.*

1410

 

             Aşağıda yazılı hallerde:

             I – Can, ırz veya mal emniyetini korumak için,

             II – Devletin şahsiyetine karşı işlenen cürümlerin
faillerini yakalamak veya delillerini tesbit etmek için,

             III – Devlet kuvvetleri aleyhine, yalnız veya toplu olarak
taarruz veya mukavemette bulunanları yakalamak, veya bunların taarruz
veya mukavemetlerini def etmek için,

             IV – Hükümete karşı, şiddet kullanan veya gösteren veya
mukavemet edenlerin yakalanması, taarruz veya mukavemet edenlerin def
edilmesi için,

             V – Zabıtaca muhafaza altına alınan şahıslara,bina veya
tesislere,meskün veya gayrımeskün yerlere vakı olacak münferit veya
toplu tecavüzleri def etmek için,

             VI – Ağır cezalı bir suçun sanığı olarak yakalandıktan
sonra zabıta kuvvetlerinin elinden kaçmakta olan şahısların yakalanması
için,

             VII – İşlenmekte olan bir suçun işlenmesine veya devamına
mani olmak için,

             VIII – Ceza Muhakemeleri Usulü Kanunu ile diğer kanunlarda,
zabıta tarafından suç delillerinin tesbiti veya suç faillerinin
yakalanması maksadiyle yapılacak aramalar için,

             IX – Kanunsuz toplantı veya kanunsuz yürüyüşleri dağıtmak
veya suçlularını yakalamak için,

             X – Yangın, su baskını, yer sarsıntısı gibi afetlerde olay
yerinde görevlilerce alınması gereken tedbirler için,

             XI – Umuma açık yerlerde yapılan her türlü toplantı veya
yürüyüşlerde veya törenlerde bozulan düzeni sağlamak için,

             XII – Herhangi bir sebeple tıkanmış olan yolların trafiğe
açılması için,

             XIII – Yukardaki maddeler dışında diğer kanunlarda istisnai
olarak zabıtanın sözlü emirle yapmaya mecbur tutulduğu haller için,

             Yetkili amir tarafından verilecek sözlü emirler derhal
yerine getirilir. Bu emirlerin yazılı olarak verilmesi istenilemez. Bu
hallerde emrin yerine getirilmesinden doğabilecek sorumluluk emri verene
aittir. ^(1)^

             **Madde 3 – (Mülga: 2/6/2007-5681/6 md.)**

             **Madde 4 –** Polis hiç bir suretle vazifesinden başka bir
işte kullanılamaz.

             *Durdurma ve kimlik sorma *

             **Madde 4/A-** **(Ek: 2/6/2007-5681/1 md.) **

**            ** Polis, kişileri ve araçları;

             a) Bir suç veya kabahatin işlenmesini önlemek,

             b) Suç işlendikten sonra kaçan faillerin yakalanmasını
sağlamak, işlenen suç veya kabahatlerin faillerinin kimliklerini tespit
etmek,

             c) Hakkında yakalama emri ya da zorla getirme kararı
verilmiş olan kişileri tespit etmek,

             ç) Kişilerin hayatı, vücut bütünlüğü veya malvarlığı
bakımından ya da topluma yönelik mevcut veya muhtemel bir tehlikeyi
önlemek,

             amacıyla durdurabilir.

             Durdurma yetkisinin kullanılabilmesi için polisin
tecrübesine ve içinde bulunulan durumdan edindiği izlenime dayanan makul
bir sebebin bulunması gerekir. Süreklilik arz edecek, fiilî durum ve
keyfilik oluşturacak şekilde durdurma işlemi yapılamaz.

 

——————————

*(1)    Bu hükmün uygulanmasında ek 4 ncü maddeye bakınız.*

1411

 

             Polis, durdurduğu kişiye durdurma sebebini bildirir ve
durdurma sebebine ilişkin sorular sorabilir; kimliğini veya
bulundurulması gerekli diğer belgelerin ibraz edilmesini isteyebilir.

             Durdurma süresi, durdurma sebebine esas teşkil eden işlemin
gerçekleştirilmesi için zorunlu olan süreden fazla olamaz.

             Durdurma sebebinin ortadan kalkması halinde kişilerin ve
araçların ayrılmalarına izin verilir.

             Polis, durdurduğu kişi üzerinde veya aracında silah veya
tehlike oluşturan diğer bir eşyanın bulunduğu hususunda yeterli şüphenin
varlığı halinde, kendisine veya başkalarına zarar verilmesini önlemek
amacına yönelik gerekli tedbirleri alabilir. Ancak bu amaçla kişinin
üzerindeki elbisenin çıkarılması veya aracın, dışarıdan bakıldığında
içerisi görünmeyen bölümlerinin açılması istenemez.

             Bu Kanun ve diğer kanunların verdiği görevlerin yerine
getirilmesi sırasında, polis tarafından gerekli işlemler için durdurulan
kişiler ve araçlarla ilgili hükümler saklıdır.

             Polis, görevini yerine getirirken, kendisinin polis
olduğunu belirleyen belgeyi gösterdikten sonra, kişilere kimliğini
sorabilir. Bu kişilere kimliğini ispatlamaları hususunda gerekli
kolaylık gösterilir.

             Belgesinin bulunmaması, açıklamada bulunmaktan kaçınması
veya gerçeğe aykırı beyanda bulunması dolayısıyla ya da sair surette
kimliği belirlenemeyen kişi tutularak durumdan derhal Cumhuriyet savcısı
haberdar edilir. Bu kişi, kimliği açık bir şekilde anlaşılıncaya kadar
gözaltına alınır ve gerekirse tutuklanır. Gözaltına ve tutuklamaya karar
verme yetkisi ve usûlü bakımından 5271 sayılı Ceza Muhakemesi Kanunu
hükümleri uygulanır.

             Kimliğinin tespiti amacıyla tutulan kişiye, kimliği tespit
edildikten sonra ve talepte bulunması halinde, bu amaçla tutulduğuna ve
tutulma süresine dair bir belge verilir. Kişinin kimliğinin belirlenmesi
durumunda, bu nedenle gözaltına alınma veya tutuklanma haline derhal son
verilir.

             Nüfusa kayıtlı olmadığı için kimliği tespit edilemeyen
kişilerin nüfusa kayıtlarının temini için gerekli işlemler yapıldıktan
sonra, 5 inci maddeye göre fotoğraf ve parmak izi tespit edilerek kayda
alınır.

             Kimliği tespit edilemeyen kişinin yabancı olduğunun
anlaşılması halinde, 5682 sayılı Pasaport Kanunu ve 5683 sayılı
Yabancıların Türkiye’de İkamet ve Seyahatleri Hakkında Kanun hükümlerine
göre işlem yapılır.

*             Parmak izi ve fotoğrafların kayda alınması*

             **Madde 5-** **(Değişik: 2/6/2007-5681/2 md.) **

**            ** Polis;

             a) Gönüllü,

             b) Her çeşit silah ruhsatı, sürücü belgesi, pasaport veya
pasaport yerine geçen belge almak için başvuruda bulunan,

             c) Başta polis olmak üzere, genel veya özel kolluk
görevlisi ya da özel güvenlik görevlisi olarak istihdam edilen,

             ç) Türk vatandaşlığına başvuruda bulunan,

             d) Sığınma talebinde bulunan veya gerekli görülmesi
halinde, ülkeye giriş yapan sair yabancı,

             e) Gözaltına alınan,

             kişilerin parmak izini alır.

             Birinci fıkraya göre alınan parmak izi, ait olduğu kişinin
kimlik bilgileri ile birlikte, ne zaman ve kim tarafından alındığı
belirtilmek suretiyle, bu amaca özgü sisteme kaydedilerek saklanır.
Ancak, parmak izinin hangi sebeple alındığı sisteme kaydedilmez.

1412

 

            Olay yerinden elde edilen ve kime ait olduğu henüz tespit
edilemeyen parmak izleri, kime ait olduğu tespit edilinceye kadar,
ilgili soruşturma dosya numarası ile birlikte sisteme kaydedilir.

             5271 sayılı Ceza Muhakemesi Kanununun 81 inci maddesi ile
5275 sayılı Ceza ve Güvenlik Tedbirlerinin İnfazı Hakkında Kanunun 21
inci maddesi hükümlerine göre alınan parmak izleri de bu sisteme
kaydedilir.

             (a) bendi hariç birinci fıkra ile dördüncü fıkra kapsamına
giren kişilerin ayrıca fotoğrafları alınarak, ikinci fıkrada belirlenen
esaslara uygun olarak parmak izi ile birlikte sisteme kaydedilir.

             Bu sistemde yer alan bilgiler, kimlik tespiti, suçun
önlenmesi veya yürütülmekte olan soruşturma ve kovuşturma kapsamında
maddî gerçeğin ortaya çıkarılması amacıyla mahkeme, hâkim, Cumhuriyet
savcısı ve kolluk tarafından kullanılabilir.

             Kolluk birimleri, kimlik tespiti yapmak ya da olay yerinden
alınan parmak izini karşılaştırmak amacıyla doğrudan bu sistemle
bağlantı kurabilir.

             Sistemde kayıtlı bilgilerin hangi kamu görevlisi tarafından
ve ne amaçla kullanıldığının denetlenebilmesine imkân tanıyan bir
güvenlik sistemi kurulur.

             Sistemde yer alan kayıtlar gizlidir; altıncı ve yedinci
fıkralarda belirlenen amaçlar dışında kullanılamaz.

             Sisteme kayıtlı olan parmak izi ve fotoğraflar, kişinin
ölümünden itibaren on yıl ve her halde kayıt tarihinden itibaren seksen
yıl geçtikten sonra sistemden silinir.

             Parmak izi ile fotoğrafların sistemde kaydedilmesi ve
saklanması ile bu kayıtlardan yararlanmaya ilişkin diğer esas ve
usûller, İçişleri Bakanlığı tarafından Adalet Bakanlığının görüşü
alınarak çıkarılacak yönetmelikle düzenlenir.

             **Madde 6 – (Mülga: 13/1/1986 - 3257/13 md.; Yeniden
düzenleme: 24/11/2004-5259/1 md.)**

             Umuma açık istirahat ve eğlence yerlerinden;

             a) Faaliyetten geçici olarak men edildiği halde süresinden
önce açılan,

             b) Açık ve kapalı bulunacağı saatlere uymayan,

             c) Bu Kanunun 12 nci maddesinde belirtilen yasaklara
uymadığı tespit edilen,

             d) Mevzuat hükümlerine aykırı olarak işletilen,

             İş yerlerinin işletmecilerine beşyüzmilyon Türk Lirası ile
birmilyar Türk Lirası arasında idarî para cezası verilir.

             Bu maddede öngörülen idarî para cezaları, belediye
sınırları içinde belediye encümeni, belediye sınırları dışında il daimi
encümeni tarafından verilir. Verilen idarî para cezalarına dair kararlar
ilgililere 7201 sayılı Tebligat Kanunu hükümlerine göre tebliğ edilir.
Bu cezalara karşı tebliğ tarihinden itibaren en geç yedi gün içinde
yetkili idare mahkemesine itiraz edilebilir. İtiraz, idarece verilen
cezanın yerine getirilmesini durdurmaz. İtiraz üzerine verilen karar
kesindir. İtiraz, zaruret görülmeyen hallerde evrak üzerinde inceleme
yapılarak en kısa sürede sonuçlandırılır. İdarî para cezaları 6183
sayılı Âmme Alacaklarının Tahsil Usulü Hakkında Kanun hükümlerine göre
tahsil olunur.

             Bu maddede belirtilen aynı fiillerin bir yıl içinde tekrarı
halinde, en son uygulanan para cezası bir kat artırılarak uygulanır.

 

1413

 

**             Madde 7 – (Değişik: 24/11/2004-5259/2 md.)**

             Kişilerin tek tek veya toplu olarak eğlenmesi, dinlenmesi
veya konaklaması için açılan otel, motel, pansiyon, kamping ve benzeri
konaklama yerleri; gazino, pavyon, meyhane, bar, birahane, içkili
lokanta, taverna ve benzeri içkili yerler; sinema, kahvehane ve
kıraathane; kumar ve kazanç kastı olmamak şartıyla adı ne olursa olsun
bilgi ve maharet artırıcı veya zeka geliştirici nitelikteki elektronik
oyun alet ve makinelerinin, video ve televizyon oyunlarının içerisinde
bulunduğu elektronik oyun yerleri; internet kafeler ve benzeri yerler
umuma açık istirahat ve eğlence yeri sayılır.

             Sabit veya seyyar olarak kullanılan kara, deniz, hava ve
her çeşit taşıma araçlarında, birinci fıkrada belirtilen faaliyetlerin
icrası durumunda, bu yerler de umuma açık istirahat ve eğlence yeri
sayılır.

             Umuma açık istirahat ve eğlence yerlerinin ruhsatı bağlı
olduğu kolluk kuvvetinin görüşü alındıktan sonra belediye ve mücavir
alan sınırları içinde belediyeler; bu alanların dışında il özel
idareleri tarafından verilir. Kolluk kuvveti görüşünü yedi gün içinde
verir. Ruhsat talepleri bir ay içinde sonuçlandırılır. İzin alınmadan
açılan umuma açık istirahat ve eğlence yerleri kapatılır.

             Bu iş yerlerinin faaliyet göstereceği alanları belirlemeye
veya mevcut umuma açık istirahat ve eğlence yerlerinin bu amaç için
ayrılan yerlerde toplanmasına, belediye ve mücavir alan sınırları içinde
belediyeler; bu alanlar dışında il özel idareleri yetkilidir.

             Umuma açık istirahat ve eğlence yerlerinin bulunacağı
alanların tespiti ve bu yerlerin ruhsatlandırılmasında uygulanacak usul
ve esaslar İçişleri Bakanlığı tarafından çıkarılacak bir yönetmelikle
düzenlenir.

             Bu iş yerleri için düzenlenen iş yeri açma ve çalışma
ruhsatlarının bir örneği yetkili kolluk kuvvetine gönderilir. Bu iş
yerleri genel güvenlik ve asayiş yönünden genel kolluk tarafından
denetlenir.

             Bu yerlerin ruhsatlandırılmasında 14.6.1989 tarihli ve 3572
sayılı İş Yeri Açma ve Çalışma Ruhsatlarına Dair Kanun Hükmünde
Kararnamenin Değiştirilerek Kabulüne Dair Kanunun 5 inci ve 6 ncı
maddelerinin hükümleri uygulanmaz.

             **Madde 8- (Değişik: 24/11/2004-5259/3 md.)**

             Polisçe kat’i delil elde edilmesi halinde;

             A) Kumar oynanan umumî ve umuma açık yerler ile her çeşit
özel ve resmi kurum ve kuruluşlara ait lokaller,

             B) Mevzuata aykırı bir şekilde uyuşturucu madde imal
edilen, satılan, kullanılan, bulundurulan yerler,

             C) Mevzuata aykırı faaliyet gösteren genelevler, birleşme
yerleri ve fuhuş yapılan evler ve yerler,

             D) Devletin ülkesi ve milletiyle bölünmez bütünlüğüne,
Anayasal düzenine, genel güvenliğe ve genel ahlâka zararı dokunacak oyun
oynatılan, temsil verilen, film veya video bant gösterilen yerler ile
internet üzerinden yapılan yayınlara izin verilen yerler,

             E) Derneklere, sendikalara, loca ve kulüplere, kamu kurumu
niteliğindeki meslek kuruluşları ile benzeri kurum ve kuruluşlara ait ve
yalnız üyelerinin yararlanması için açılan lokallerden, birden fazla
denetim sonunda ve yazılı ihtara rağmen, iç yönetmeliğine aykırı
faaliyet göstererek umuma açık yer durumuna geldiği tespit edilenler,

1414

 

             F) **(Ek: 28/12/2006-5571/1 md.)** Her türlü denize
elverişli araçlarla günübirlik tur düzenleyen veya her türlü mal ve
hizmet satanlardan, müşteriye faaliyetlerini duyururken veya müşteri
kabul ederken çevreyi veya müşteriyi rahatsız edecek yöntemler
kullananlar,

             Mahallin en büyük mülkî amiri tarafından otuz günü geçmemek
üzere geçici süreyle faaliyetten men edilir.

             Bu maddede yazılı fiiller sebebiyle bir yıl içinde üç defa
faaliyetten men edilen işyerlerinde, bu fiiller tekrar işlendiği
takdirde, işyeri açma ve çalışma ruhsatları, mahallin en büyük mülkî
amirinin bildirimi üzerine, belediye veya il özel idaresi tarafından beş
iş günü içinde iptal edilir.

*             Önleme araması*

             **Madde 9-** **(Değişik: 2/6/2007-5681/3 md.) **

**            ** Polis, tehlikenin veya suç işlenmesinin önlenmesi
amacıyla usûlüne göre verilmiş sulh ceza hâkiminin kararı veya bu
sebeplere bağlı olarak gecikmesinde sakınca bulunan hâllerde mülkî
âmirin vereceği yazılı emirle; kişilerin üstlerini, araçlarını, özel
kâğıtlarını ve eşyasını arar; alınması gereken tedbirleri alır, suç
delillerini koruma altına alarak 5271 sayılı Ceza Muhakemesi Kanunu
hükümlerine göre gerekli işlemleri yapar.

             Arama talep yazısında, arama için makul sebeplerin
oluştuğunun gerekçeleriyle birlikte gösterilmesi gerekir.

             Arama kararında veya emrinde;

             a) Aramanın sebebi,

             b) Aramanın konusu ve kapsamı,

             c) Aramanın yapılacağı yer,

             ç) Aramanın yapılacağı zaman ve geçerli olacağı süre,

             belirtilir.

             Önleme araması aşağıdaki yerlerde yapılabilir:

             a) 2911 sayılı Toplantı ve Gösteri Yürüyüşleri Kanunu
kapsamına giren toplantı ve gösteri yürüyüşlerinin yapıldığı yerde veya
yakın çevresinde.

             b) Özel hukuk tüzel kişileri ile kamu kurumu niteliğindeki
meslek kuruluşları veya sendikaların genel kurul toplantılarının
yapıldığı yerin yakın çevresinde.

             c) Halkın topluca bulunduğu veya toplanabileceği yerlerde.

             ç) Eğitim ve öğretim özgürlüğünün sağlanması için her
derecede eğitim ve öğretim kurumlarının idarecilerinin talebiyle ve 20
nci maddenin ikinci fıkrasının (A) bendindeki koşula uygun olarak
girilecek yüksek öğretim kurumlarının içinde, bunların yakın çevreleri
ile giriş ve çıkışlarında.

             d) Umumî veya umuma açık yerlerde.

             e) Her türlü toplu taşıma araçlarında, seyreden taşıtlarda.

             Konutta, yerleşim yerinde ve kamuya açık olmayan
işyerlerinde ve  eklentilerinde önleme araması yapılamaz.

             Spor karşılaşması, miting, konser, festival, toplantı ve
gösteri yürüyüşünün düzenlendiği veya aniden toplulukların oluştuğu
hallerde gecikmesinde sakınca bulunan hal var sayılır.

             Polis, tehlikenin önlenmesi veya bertaraf edilmesi amacıyla
güvenliğini sağladığı bina ve tesislere gelenlerin; herhangi bir emir
veya karar olmasına bakılmaksızın, üstünü, aracını ve eşyasını teknik
cihazlarla, gerektiğinde el ile kontrol etmeye ve aramaya yetkilidir. Bu
yerlere girmek isteyenler kimliklerini sorulmaksızın ibraz etmek
zorundadırlar. Milletlerarası anlaşmalar hükümleri saklıdır.

             Önleme aramasının sonucu, arama kararı veya emri veren
merci veya makama bir tutanakla bildirilir.

1415

 

             **Madde 10 –** Taşınması memnu olan kama, hançer ve
saldırmanın yapılması ve satılması da yasaktır.

             Eski eserlerden olupta kıymetli olanların satışı bu
hükümden müstesnadır.

             **Madde 11 – (Değişik: 16/6/1985 - 3233/3 md.)**

             Polis;

             A) Genel ahlak ve edep kurallarına aykırı olarak; utanç
verici ve toplum düzeni bakımından tasvip edilmeyen tavır ve davranışta
bulunanlar ile bu nitelikte söz, şarkı, müzik veya benzeri gösteri
yapanları,

             B) Çocuklar, kız ve kadınlar ile genç erkeklere sözle veya
herhangi bir şekilde sarkıntılık edenleri, kötü alışkanlıklara ve
hertürlü ahlaksızlığa yönelten ve teşvik edenleri,

             C) **(Değişik: 3/8/2002-4771/10 md.)** Genel ahlâk ve edebe
aykırı mahiyette her türlü sesli ve görüntülü eserleri, kaydedildiği
materyale bakılmaksızın üreten ve satanları,

             Herhangi bir müracaat veya şikayet olmasa bile engeller,
davranışlarının devamını durdurarak yasaklar, sanıklar hakkında tanzim
olunacak evrakı derhal şikayete bağlı suçlar hakkındaki evrakı da
şikayet ve müracaat vukubulduğu takdirde adliyeye tevdi eder.

             **(Mülga: 3/8/2002-4771/12 md.)**

             **Madde 12-** **(Değişik: 3/8/2002-4771/10 md.) **

**            ** Kanunî istisnalar saklı kalmak üzere, eğlence, oyun,
içki ve benzeri amaçlı umuma açık ve açılması izne bağlı yerlerde
onsekiz yaşından küçükler çalıştırılamaz.

             Polis bar, pavyon, gazino, meyhane gibi içkili yerler ile
kıraathane ve oyun oynatılan benzeri yerlere yanlarında veli ve vasileri
olsa bile onsekiz yaşını doldurmamış küçüklerin girmesini meneder.

             Bu  madde  hükümlerine  aykırı  hareket  edenler  hakkında
17 nci,  işyerleri hakkında da 6 ncı madde hükümlerine göre işlem
yapılır.^(1)^

**             Madde 13-** **(Değişik: 3/8/2002-4771/10 md.) **

**            ** Polis,

             A) Suçüstü hâlinde veya gecikmesinde sakınca bulunan diğer
hâllerde suç işlendiğine veya suça teşebbüs edildiğine dair haklarında
kuvvetli iz, eser, emare veya delil bulunan şüphelileri,

             B) Haklarında yetkili mercilerce verilen yakalama veya
tutuklama kararı bulunanları,

             C) Halkın rahatını bozacak veya rezalet çıkaracak derecede
sarhoş olanları veya sarhoşluk hâlinde başkalarına saldıranları, yapılan
uyarılara rağmen bu hareketlerine devam edenler ile başkalarına
saldırmaya yeltenenleri ve kavga edenleri,

             D) Usulüne aykırı şekilde ülkeye giren ya da haklarında
sınır dışı etme veya geri verme kararı alınanları,

             E) Polisin kanunlara uygun olarak aldığı tedbirlere karşı
gelenleri, direnenleri ve görev yapmasını engelleyenleri,    

             F) Bir kurumda tedavi, eğitim ve ıslahı için kanunlarla ve
bu Kanunun uygulanmasını gösteren tüzükte belirtilen esaslara uygun
olarak alınan tedbirlerin yerine getirilmesi amacıyla, toplum için
tehlike teşkil eden akıl hastası, uyuşturucu madde veya alkol bağımlısı
serseri veya hastalık bulaştırabilecek kişileri,

 

*\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_*

*(1) Bu fıkrada geçen “8 inci” ibaresi, 24/11/2004 tarihli ve 5259
sayılı Kanunun 4 üncü maddesi ile “6 ncı” olarak değiştirilmiş ve metne
işlenmiştir.*

1416

              

             G) Haklarında gözetim altında ıslahına veya yetkili merci
önüne çıkarılmasına karar verilen küçükleri,

             Yakalar ve gerekli kanunî işlemleri yapar.

             Yakalanması belirli bir usule bağlanmış kişilerle ilgili
kanun hükümleri saklıdır.

             Yakalanan kişilerin kaçması veya saldırıda bulunmasının
önlenmesi bakımından kişinin sağlığına zarar vermeyecek şekilde her
türlü tedbir alınabilir.

             Yakalanan kişilere, yakalama sebebi herhalde yazılı ve
bunun mümkün olmaması hâlinde sözlü olarak derhal; toplu suçlarda ise en
geç bu kişiler hâkim huzuruna çıkarılıncaya kadar bildirilir.

             Kişinin yakalandığı, istediği kanunî yakınlarına derhal
bildirilir.

             Yakalananlardan,

             A) Uyuşturucu madde kullanmış olanlar ile sarhoş olanların,

             B) Zor kullanılarak yakalananların,

             C) Haklarında suç soruşturması yapılacak olan şüpheli ve
sanıkların,

             Yakalanma anındaki sağlık durumları tabip raporuyla tespit
edilir.

             Yakalanan kişilerden suç işlediği şüphesi altında olanlar
adlî mercilere sevk edilir. Haklarında ıslah veya tedavi tedbiri
alınması gerekenler, ilgili kurum yetkilileri tarafından teslim alınır.
Yakalama sebebi ortadan kalkanlar derhal serbest bırakılır.

**             Madde 14 –** Şehir ve kasabalarda gerek mesken içinde ve
gerek dışında saat 24 ten sonra her ne suretle olursa olsun civar
halkının rahat ve huzurunu bozacak surette gürültü yapanlar polisçe
menolunur. Bu yasağı dinlemiyenler hakkında Ceza Kanununun 546 ncı
maddesine göre takibat yapılır.

             Zabıtadan izin alınarak yapılacak düğün ve müsamere ve
balolar bu kayıttan müstesnadır.

             **Madde 15 –** Polis; yaptığı tahkikat esnasında
ifadelerine müracaat lazımgelen kimseleri çağırır ve kendilerine lüzumu
olan şeyleri sorar.

             **(Ek: 16/6/1985 - 3233/5 md.; İptal: An. Mah.nin
26/11/1986 tarih ve 1985/8 E., 1986/27 K. sayılı Kararı ile.)**

             *Zor ve silah kullanma *

             **Madde 16-**  **(Değişik: 2/6/2007-5681/4 md.) **

**            ** Polis, görevini yaparken direnişle karşılaşması
halinde, bu direnişi kırmak amacıyla ve kıracak ölçüde zor kullanmaya
yetkilidir.

             Zor kullanma yetkisi kapsamında, direnmenin mahiyetine ve
derecesine göre ve direnenleri etkisiz hale getirecek şekilde kademeli
olarak artan nispette bedenî kuvvet, maddî güç ve kanunî şartları
gerçekleştiğinde silah kullanılabilir.

             İkinci fıkrada yer alan;

             a) Bedenî kuvvet; polisin direnen kişilere karşı veya eşya
üzerinde doğrudan doğruya kullandığı bedenî gücü,

             b) Maddî güç; polisin direnen kişilere karşı veya eşya
üzerinde bedenî kuvvetin dışında kullandığı kelepçe, cop, basınçlı su,
göz yaşartıcı gazlar veya tozlar, fizikî engeller, polis köpekleri ve
atları ile sair hizmet araçlarını,

             ifade eder.

             Zor kullanmadan önce, ilgililere direnmeye devam etmeleri
halinde doğrudan doğruya zor kullanılacağı ihtarı yapılır. Ancak,
direnmenin mahiyeti ve derecesi göz önünde bulundurularak, ihtar
yapılmadan da zor kullanılabilir.

             Polis, zor kullanma yetkisi kapsamında direnmeyi etkisiz
kılmak amacıyla kullanacağı araç ve gereç ile kullanacağı zorun
derecesini kendisi takdir ve tayin eder. Ancak, toplu kuvvet olarak
müdahale edilen durumlarda, zor kullanmanın derecesi ile kullanılacak
araç ve gereçler müdahale eden kuvvetin amiri tarafından tayin ve tespit
edilir.

1417

 

             Polis, kendisine veya başkasına yönelik bir saldırı
karşısında, zor kullanmaya ilişkin koşullara bağlı kalmaksızın, 5237
sayılı Türk Ceza Kanununun meşru savunmaya ilişkin hükümleri
çerçevesinde savunmada bulunur.

             Polis;

             a) Meşru savunma hakkının kullanılması kapsamında,

             b) Bedenî kuvvet ve maddî güç kullanarak etkisiz hale
getiremediği direniş karşısında, bu direnişi kırmak amacıyla ve kıracak
ölçüde,

             c) Hakkında tutuklama, gözaltına alma, zorla getirme kararı
veya yakalama emri verilmiş olan kişilerin ya da suçüstü halinde
şüphelinin yakalanmasını sağlamak amacıyla ve sağlayacak ölçüde,

             silah kullanmaya yetkilidir.

             Polis, yedinci fıkranın (c) bendi kapsamında silah
kullanmadan önce kişiye duyabileceği şekilde "dur" çağrısında bulunur.
Kişinin bu çağrıya uymayarak kaçmaya devam etmesi halinde, önce uyarı
amacıyla silahla ateş edilebilir. Buna rağmen kaçmakta ısrar etmesi
dolayısıyla ele geçirilmesinin mümkün olmaması halinde ise kişinin
yakalanmasını sağlamak amacıyla ve sağlayacak ölçüde silahla ateş
edilebilir.

             Polis, direnişi kırmak ya da yakalamak amacıyla zor veya
silah kullanma yetkisini kullanırken, kendisine karşı silahla saldırıya
teşebbüs edilmesi halinde, silahla saldırıya teşebbüs eden kişiye karşı
saldırı tehlikesini etkisiz kılacak ölçüde duraksamadan silahla ateş
edebilir

             **Madde 17 –** Polisin:

             A) Kanun ve usul dairesinde verdiği emre itaatsizlik ve
ittihaz eylediği tedbirlere riayetsizlik edenler; ^(1)^

             B) Vazife yaparken polise mukavemette bulunan veya
vazifesinden alıkoymak maksadiyle polise zorla karşı koyan ve
yakalanmadıkları takdirde hareketlerinde devam etmeleri melhuz bulunan
şahıslar; ^(2)^

             **(Değişik: 16/6/1985 - 3233/6 md.)** Karakola götürülüp
haklarında tanzim olunacak evrakla beraber adliyeye verilirler.

             **(Fıkra iki ve üç: Ek: 19/2/1980 - 2261/1 md.; Mülga:
2/6/2007-5681/6 md.)**

**             (Fıkra dört ve beş-Ek : 16/6/1985 - 3233/6 md.; Mülga:
2/6/2007-5681/6 md.)**

             **Madde 18 – (Mülga: 20/2/1948 - 5188/1 md.)**

**             Madde 19 –** Polis; sokak, meydan ve umuma mahsus
yerlerde intizamı temin ve Seyrüsefer Talimatnamesindeki vasıflara uygun
olmıyan nakil vasıtalarını işletmekten ve bu vasıtaları sarhoş olarak
veya seyrüseferin intizam ve selametini bozacak surette idare edenleri
çalışmaktan meneder.

             **Madde 20 – (Değişik: 26/6/1973 - 1775/4 md.)**

             Zabıta, imdat istenmesi veya yangın, su baskını ve boğulma
gibi büyük tehlikelerin haber verilmesi veya görülmesi halleri ile ağır
cezalı bir suçun işlenmesine veya yapılmakta devam olunmasına mani olmak
için konutlara, iş yerlerine ve eklentilerine girebilir.

             Zabıta aşağıda yazılı hallerde üniversite, bağımsız fakülte
veya üniversiteye bağlı kurumların binalarına veya bunların eklerine
girebilir.

             A) Üniversite binaları veya ekleri içinde, kurumun
imkanlarıyla önlenmesi mümkün görülmeyen olayların çıkması ihtimali
karşısında rektör, acele hallerde de dekan veya bağlı kuruluş
yetkililerinin zabıtadan yardım talep etmeleri halinde,

——————————

* (1)   Bu hükmün uygulanmasında ek 3 üncü maddeye bakınız.*

*(2)    Bu hükmün uygulanmasında ek 4 üncü maddeye bakınız.*

1418

 

             B) Herhangi bir davet veya izne bağlı olmaksızın suç ve
suçluların kovuşturulması için her zaman,

             Fıkranın (A) bendinde gösterilen hallerde talep derhal
yerine getirilir, (...)^(1)^

             İlgili kurumlar kovuşturma dolayısiyle zabıta kuvvetlerine
gereken her türlü yardım ve kolaylığı göstermekle yükümlüdürler.

             **Madde 21 –** Bir neşir vasıtası için abone yazmak veya
bunlar için yazı, resim, ilan gibi bir madde kabul etmek maksadiyle
Matbuat Kanununa göre alınmış vesikası olmaksızın idare evlerinin
dışında dolaşanlar veya dolaştırılanlar şantajdan veya böyle bir
harekette dolandırıcılıktan maznun olarak takibat altında bulunanlar;
polisçe bu yolda çalışmaktan menedilir.

             **Madde 22 –** Bu kanunda yazılı vazife ve salahiyetlerin
yapılması ve kullanılması için en büyük mülkiye amirlerinin vereceği
emirleri, Dahiliye Vekili re'sen verebilir.

             **Madde 23 –** Umumi ve hususi kanunlarla polise verilen ve
bu kanunda yazılı bulunmıyan vazife ve salahiyetlerin hükümleri bakidir.

             **Madde 24 –** Mahsus zabıta teşkilatı olan işlerde bu
teşkilata mensup memur bulunmadığı yerlerde polis, bunlara ait inzıbati
muameleleri yapmağa salahiyetlidir.

 

**             Madde 25 – (Değişik: 25/6/1973 - 1758/1 md.)**

             Polis teşkilatı bulunmıyan yerlerde il, ilçe ve bucak
jandarma komutanları ile jandarma karakol komutanları bu kanunda yazılı
vazifeleri yapar ve yetkileri kullanırlar.

             **Madde 26 –** Bu kanunun tatbik suretini gösterir bir
nizamname yapılacaktır.

             **Ek Madde 1-** **(Ek: 3/8/2002-4771/10 md.)**

**            ** Umumî veya umuma açık yerler ile umuma açık yer
niteliğindeki ulaşım araçlarında, gerçek kişi veya topluluklar, mahallin
en büyük mülkî amirine, en az kırk sekiz saat önceden yazılı bildirimde
bulunmak suretiyle, oyun ve temsil verebilir veya çeşitli şekillerde
gösteri düzenleyebilir.

             Bunlardan, Devletin ülkesi ve milleti ile bölünmez
bütünlüğüne, Anayasal düzene veya genel ahlâka aykırı olduğu tespit
edilenler hakkında mahallin en büyük mülkî amiri tarafından derhal
Cumhuriyet savcılığına suç duyurusunda bulunulur.

             Birinci fıkra uyarınca yapılacak bildirimde oyun veya
temsile katılan yönetici ve diğer kişilerin kimlik, ikametgâh ve
tâbiiyetleri belirtilir.

**             Ek Madde 2 – (Ek: 16/6/1985 - 3233/7 md.)**

**             (Birinci fıkra mülga : 18/11/1992 - 3842/31 md.)**

             Gözaltına alınanların yeme, içme ihtiyaçlarına ve
nakillerine ait masraflar Emniyet Genel Müdürlüğü bütçesine konulacak
ödenekle karşılanır.

 

 

 

 

——————————

*(1)    Bu aradaki “(B) bendinde gösterilen hallerde de giriş sebebinin
niteliğine göre, kurumun yetkililileri teşebbüsten haberdar edilir.”
şeklindeki cümle Anayasa Mahkemesinin 25/4/1974 tarih ve E. 1973/41, K.
1974/13 sayılı kararı ile iptal edilmiştir.*

1419

 

             **Ek Madde 3 – (Ek: 16/6/1985 - 3233/7 md.)**

             Polis, aşağıdaki hallerde gerekli görülen kişilerden;

             A) Devletin bütünlüğü, genel güvenliği ve Anayasa düzeni
ile kaçakçılık ve uyuşturucu maddelerle ilgili olarak yaptığı suç
soruşturmaları sırasında ifadesine başvurulacak olanlara,

             B) Vatandaşlık durumu ile bu Kanunun 17 nci maddesinde
belirtilen kimlik tesbiti yapılıncaya kadar,

             Tespit edilmiş olan ikametgah veya iş adreslerinden
ayrılmamalarını yazılı olarak isteyebilir.

             Bunların, bulunabilecekleri yeni adreslerini bildirmeleri
şartıyla o yerden ayrılmalarına mahallin en büyük mülki amirinin yazılı
emriyle izin verilir.

             **Ek Madde 4 – (Ek: 16/6/1985 - 3233/7 md.)**

             Polis, görevli bulunduğu mülki sınırlar içinde, hizmet
branşı, yeri ve zamanına bakılmaksızın, bir suçla karşılaştığında suça
el koymak, önlemek, sanık ve suç delillerini tesbit, muhafaza ve yetkili
zabıtaya teslim etmekle görevli ve yetkilidir.

             Bu madde hükmü gereğince bir suça müdahale eden polise
karşı işlenen suçlar görevli memura karşı işlenmiş suç; müdahalede
bulunan polisin işlediği suçlar ise görevli memurun işlediği suç
sayılır.

**             Ek Madde 5 – (Ek: 16/6/1985 - 3233/7 md.)**

             Genel güvenlik, kaçakçılık ve uyuşturucu maddelerle ilgili
önemli olayları takip etmek, gerekiyorsa müdahale ederek soruşturmasını
yapmak üzere;

             A) İçişleri Bakanlığınca doğrudan veya ilgili valinin
talebi üzerine merkez personelinden ekipler (timler)
görevlendirilebilir.

             B) Yukarıdaki bent hükmüne uygun olarak bir ilde
soruşturması yapılan olayın aydınlatılması, delillerin toplanması,
sanıkların yakalanması, başka illerde de araştırma ve soruşturma
yapılmasını gerektiriyorsa iller arasında ilgili valiliklerce ekipler
görevlendirilebilir.

             Bu ekiplerin polis yetkilerini kullanması, polis bölgesi
sınırları ile kayıtlı değildir. Bu ekipler görev yaptıkları mahallin en
büyük mülki amirine bilgi vermek zorundadırlar. Görevin ifası sırasında
mahallin en büyük mülki amirine karşı da sorumludurlar.

             Genel ve özel kolluk makam ve memurları bu personele
gereken her türlü yardımı yapmaya mecburdur.

             ** ***Adlî görev ve yetkiler*

             **Ek Madde 6 – (Ek: 16/6/1985 - 3233/7 md.; Değişik:
2/6/2007-5681/5 md.)**

**            ** Polis, bu maddede yazılı görevlerinin yanında, Ceza
Muhakemesi Kanunu ve diğer mevzuatta yazılı soruşturma işlemlerine
ilişkin görevleri de yerine getirir.

             Polis, bir suça ilişkin olarak kendisine yapılan sözlü
ihbar ve şikâyetleri ve görevi sırasında öğrendiği suça ilişkin
bilgileri yazılı hale getirir.

             Edinilen bilgi veya alınan ihbar veya şikâyet üzerine veya
kendiliğinden bir suçla karşılaşan polis, olay yerinde kişilerin ve
toplumun sağlığına, vücut bütünlüğüne veya malvarlığına zarar gelmemesi
ve suçun delillerinin kaybolmaması ya da bozulmaması için derhal gerekli
tedbirleri alır.

1420

 

             Bir suç işlendiği veya işlenmekte olduğu bilgisini edinen
polis, olay yerinin korunması, delillerin tespiti, kaybolmaması ya da
bozulmaması için acele tedbirleri aldıktan sonra el koyduğu olayları,
yakalanan kişiler ile uygulanan tedbirleri derhal Cumhuriyet savcısına
bildirir ve Cumhuriyet savcısının emri doğrultusunda işin aydınlatılması
için gerekli soruşturma işlemlerini yapar.

             Yapılacak araştırma sonunda edinilen bilginin bir kabahate
ilişkin olduğu hallerde, konu araştırılarak gerekli yasal işlem yapılır
veya yapılması sağlanır.

             Olay yerinde görevine ait işlemlere başlayan polis,
bunların yapılmasına engel olan veya yetkisi içinde aldığı tedbirlere
aykırı davranan kişileri, işlemler sonuçlanıncaya kadar ve gerektiğinde
zor kullanarak bundan men eder.

             Polis, suçun delillerini tespit etmek amacıyla, Cumhuriyet
savcısının emriyle olay yerinde gerekli inceleme ve teknik araştırmaları
yapar, delilleri tespit eder, muhafaza altına alır ve incelenmek üzere
ilgili yerlere gönderir.

             Olay yeri dışında kalan ve o suça ilişkin delil elde
edilebileceği yönünde kuvvetli şüphe sebebi bulunan konut, işyeri ve
kamuya açık olmayan kapalı alanlarda yapılacak işlemler için Ceza
Muhakemesi Kanununun arama ve elkoymaya ilişkin hükümleri uygulanır.

             Polis, olaydaki failin, gözaltına alınan şüpheli ile aynı
kişi olup olmadığının belirlenmesi bakımından zorunlu olması halinde,
Cumhuriyet savcısının talimatıyla teşhis yaptırabilir.

             Tanıklıktan çekinebilecek olanlar, teşhiste bulunmaya
zorlanamaz.

             İşleme başlanmadan önce, teşhiste bulunacak kişinin faili
tarif eden beyanları tutanağa bağlanır.

             Teşhis işlemine tâbi tutulan kişilerin birden fazla ve aynı
cinsten olması, aralarında yaş, boy, ağırlık, giyinme gibi görünüşe
ilişkin hususlarda benzerlik bulunması gerekir. Teşhis için gerekli
olması halinde, şüphelinin görünüşü ile ilgili gerekli değişiklikler
yapılabilir. Teşhis işlemine tâbi tutulan kişilerin her birinde, teşhis
sırasında bir numara bulundurulur.

             Teşhiste bulunan kişi ile teşhis işlemine tâbi tutulan
kişilerin birbirini görmemesi gerekir.

             Teşhis işlemi en az iki kez tekrarlanır ve teşhiste
bulunması istenen kişiye, şüphelinin teşhis edilecek kişiler arasında
yer almıyor olabileceği hatırlatılır.

             Teşhis işlemine tâbi tutulan kişilerin, bu işlem sırasında
birlikte fotoğrafları çekilerek veya görüntüleri kayda alınarak,
soruşturma dosyasına konur.

             Şüphelinin fotoğrafı üzerinden de teşhis yaptırılabilir.
Ancak tek bir fotoğraf veya aynı kişinin farklı fotoğrafları üzerinden
teşhis yaptırılamaz. Değişik kişilerin fotoğraflarının aynı büyüklük ve
özellikte olmaları gerekir.

             Teşhis işlemi tutanağa bağlanır.

             **Ek Madde 7 – (Ek: 16/6/1985 - 3233/7 md.)**

             Polis, Devletin ülkesi ve milletiyle bölünmez bütünlüğüne,
Anayasa düzenine ve genel güvenliğine dair önleyici ve koruyucu
tedbirleri almak, emniyet ve asayişi sağlamak üzere, ülke seviyesinde
istihbarat faaliyetlerinde bulunur, bu amaçla bilgi toplar,
değerlendirir, yetkili mercilere veya kullanma alanına ulaştırır.
Devletin diğer istihbarat kuruluşlarıyla işbirliği yapar.

1421

 

            **(Ek fıkra: 3/7/2005 – 5397/1 md.)** Birinci fıkrada
belirtilen görevlerin yerine getirilmesine yönelik olarak, 4.12.2004  
tarihli ve 5271 sayılı Ceza Muhakemesi Kanununun, casusluk suçları
hariç, 250 nci maddesinin birinci fıkrasının (a), (b) ve (c) bentlerinde
yazılı suçların işlenmesinin önlenmesi amacıyla, hâkim kararı veya
gecikmesinde sakınca bulunan hallerde Emniyet Genel Müdürü    veya
İstihbarat Dairesi Başkanının yazılı emriyle, telekomünikasyon yoluyla
yapılan iletişim tespit edilebilir, dinlenebilir, sinyal bilgileri
değerlendirilebilir, kayda alınabilir. Gecikmesinde sakınca bulunan
hallerde verilen yazılı emir, yirmidört saat içinde yetkili ve görevli
hâkimin onayına sunulur. Hâkim, kararını en geç yirmidört saat içinde
verir. Sürenin dolması    veya hâkim tarafından aksine karar verilmesi
halinde tedbir derhal kaldırılır. Bu halde dinlemenin içeriğine ilişkin
kayıtlar en geç on gün içinde yok edilir; durum bir tutanakla tespit
olunur ve bu tutanak denetimde ibraz edilmek üzere muhafaza edilir.

             **(Ek fıkra: 3/7/2005 – 5397/1 md.)** Yetkili ve görevli
hâkim, talepte bulunan kolluk biriminin bulunduğu yer itibariyle yetkili
olan ve 5271 sayılı Kanunun 250 nci maddesinin birinci fıkrasına göre
kurulan ağır ceza mahkemesinin üyesidir.

             **(Ek fıkra: 3/7/2005 – 5397/1 md.)** Kararda ve yazılı
emirde, hakkında tedbir uygulanacak kişinin kimliği, iletişim aracının
türü, kullandığı telefon numaraları veya iletişim bağlantısını tesbite
imkân veren kodundan belirlenebilenler ile tedbirin türü, kapsamı ve
süresi ile tedbire başvurulmasını gerektiren nedenler belirtilir.
Kararlar, en fazla üç ay için verilebilir; bu süre aynı usûlle üçer ayı
geçmeyecek şekilde en fazla üç defa uzatılabilir. Ancak, terör örgütünün
faaliyeti çerçevesinde devam eden tehlikelere ilişkin olarak gerekli
görülmesi halinde, hâkim üç aydan fazla olmamak üzere sürenin müteaddit
defalar uzatılmasına karar verebilir.

             **(Ek fıkra: 3/7/2005 – 5397/1 md.)** Uygulanan tedbirin
sona ermesi halinde, dinlemenin içeriğine ilişkin kayıtlar en geç on gün
içinde yok edilir. Durum bir tutanakla tesbit olunur ve bu tutanak
denetimde ibraz edilmek üzere muhafaza edilir.

             **(Ek fıkra: 3/7/2005 – 5397/1 md.)** İstihbarat
faaliyetlerinde, bu maddede belirtilen suçların önlenmesi amacıyla ve
hâkim kararı alınmak koşuluyla, teknik araçlarla izleme yapılabilir.
Ayrıca, kamu kurum ve kuruluşları ile kamu hizmeti veren kuruluşların
ihtiyaç duyulan bilgi ve belgelerinden yararlanabilmek için gerekçesini
de göstermek suretiyle yazılı talepte bulunulabilir. Bu kurum ve
kuruluşların kanuni sebeplerle veya ticari sır gerekçesiyle bu bilgi ve
belgeleri vermemeleri halinde ancak hâkim kararı ile bu bilgi ve
belgelerden yararlanılabilir.

             **(Ek fıkra: 3/7/2005 – 5397/1 md.)** Bu madde hükümlerine
göre yürütülen faaliyetler çerçevesinde elde edilen kayıtlar, birinci
fıkrada belirtilen amaçlar dışında kullanılamaz. Elde edilen bilgi ve
kayıtların saklanmasında ve korunmasında gizlilik ilkesi geçerlidir. Bu
fıkra hükümlerine aykırı hareket edenler hakkında, görev sırasında veya
görevden dolayı işlenmiş olsa bile Cumhuriyet savcılarınca doğrudan
soruşturma yapılır.

             **(Ek fıkra: 3/7/2005 – 5397/1 md.)** Hâkim kararları ve
yazılı emirler, Emniyet Genel Müdürlüğü İstihbarat Dairesi Başkanlığı
görevlilerince yerine getirilir. İşlemin başladığı ve bitirildiği tarih
ve saat ile işlemi yapanın kimliği bir tutanakla saptanır.

             **(Ek fıkra: 3/7/2005 – 5397/1 md.)** Bu maddede yer alan
faaliyetlerin denetimi, sıralı kurum amirleri, Emniyet Genel Müdürlüğü
ve ilgili bakanlığın teftiş elemanları  (…) ^(1)^ tarafından yapılır.
^(1)^

–––––––––––––––––

*(1)   Anayasa Mahkemesi’nin 29/1/2009 tarihli ve E.: 2005/85, K.:
2009/15 sayılı Kararı ile; bu fıkrada yer alan  *“… *ve Başbakanın özel
olarak yetkilendireceği kişi veya komisyon…” ibaresi iptal edilmiştir.*

 

1422

**(Ek fıkra: 3/7/2005 – 5397/1 md.)** Bu maddede belirtilen
te­le­ko­mü­ni­kas­yon yo­luy­la ya­pı­lan ile­ti­şi­me iliş­kin
işlemler ile 5271 sayılı Kanunun 135 inci maddesi kapsamında yapılacak
dinlemeler, Telekomünikasyon Kurumu bünyesinde, Kurum başkanına doğrudan
bağlı "Telekomünikasyon İletişim Başkanlığı" adıyla kurulan tek bir
merkezden yürütülür. **(Değişik ikinci cümle: 4/5/2007-5651/12 md.)**
Oluş­tu­ru­lan bu Baş­kan­lık bir baş­kan ile da­ire
baş­kan­lık­la­rın­dan olu­şur. Bu Başkanlıkta Millî İstihbarat
Teşkilatı, Emniyet Genel Müdürlüğü ve Jandarma Genel Komutanlığının
ilgili birimlerinden birer temsilci bulundurulur. Verilen görevleri
yerine getirmek üzere yeteri kadar da personel istihdam edilir. **(İptal
beşinci cümle: Anayasa Mahkemesi’nin 29/1/2009 tarihli ve E.: 2005/85,
K.: 2009/15 sayılı Kararı ile .)** Telekomünikasyon İletişim Başkanı,
Kurul üyelerinin sahip olduğu özlük haklarına sahiptir. Ulaştırma
Bakanlığı bu merkezle ilgili alt yapıyı hazırlamakla yükümlüdür. Bu
merkezin kuruluş giderleri Telekomünikasyon Kurumu gelirlerinden
karşılanır. Bu merkezin kuruluşu ile ilgili her türlü mal ve hizmet
alımları ile yapım işleri, ceza ve ihalelerden yasaklama işleri hariç
4734 sayılı Kamu İhale Kanunu ve 4735 sayılı Kamu İhale Sözleşmeleri
Kanunu hükümlerinden muaftır.^(1)(2)^

**(Ek fıkra: 3/7/2005 – 5397/1 md.)** Bu maddede belirlenen usûl ve
esaslara aykırı dinlemeler hukuken geçerli sayılmaz ve bu şekilde
dinleme yapanlar hakkında 26.9.2004 tarihli ve 5237 sayılı Türk Ceza
Kanunu hükümlerine göre işlem yapılır.

**(Ek fıkra: 3/7/2005 – 5397/1 md.)** Bu maddenin uygulanmasına ilişkin
esas ve usûller Adalet, İçişleri ve Ulaştırma bakanlıklarının görüşü
alınarak Başbakanlık tarafından üç ay içinde çıkarılacak yönetmelikle
düzenlenir.

**Ek Madde 8 – (Ek:16/6/1985 - 3233/7 md.; Mülga: 24/11/2004-5259/8
md.)**

**Ek Madde 9 – (Ek: 16/6/1985 - 3233/7 md.)**

Bu Kanun ve diğer kanun hükümlerine göre gerekli hallerde;

A\) Önleyici, caydırıcı, düzenleyici ve koruyucu kolluk hizmetlerine dair
görevlerin ifası sırasında silah kullanmak zorunda kalan polis hakkında,
cezai sorumluluğun tespiti bakımından Memurin Muhakematı Hakkında Kanuna
göre işlem yapılır.

B\) Adliyeye ilişkin vazife ve işlerle ilgili bir hizmeti yerine
getirirken silah kullanmak zorunda kalan polis hakkında, hazırlık
soruşturması bizzat Cumhuriyet savcıları veya yardımcıları tarafından
yapılır.

Sanık polis, hakkında dava açıldığı takdirde duruşmadan vareste
tutulabilir. Olayın mahiyetine ve kusurun derecesine göre, İçişleri
Bakanlığınca durumu uygun görülen polisin vekalet verdiği avukatın
ücreti, Emniyet Genel Müdürlüğü bütçesine konulacak ödenekten
karşılanır. Avukat tutma ve ücret ödeme usul ve esasları yönetmelikte
gösterilir.

**(Mülga üçüncü fıkra: 12/7/2013-6495/102 md.)**

\_\_\_\_\_\_\_\_\_\_\_\_\_\_\_\_\_

*(1) 4/5/2007 tarihli ve 5651 sayılı Kanunun 12 nci maddesiyle bu
fıkranın birinci cümlesinde yer alan “be­lir­ti­len” iba­re­sin­den
son­ra gel­mek üze­re “te­le­ko­mü­ni­kas­yon yo­luy­la ya­pı­lan
ile­ti­şi­me iliş­kin” iba­re­si ek­len­miş ve metne işlenmiştir.*

*(2) Anayasa Mahkemesi’nin 29/1/2009 tarihli ve E.: 2005/85, K.: 2009/15
sayılı Kararı ile; bu fıkrada yer alan “Telekomünikasyon İletişim
Başkanı, Telekomünikasyon Kurumu Başkanının teklifi üzerine Başbakan
tarafından atanır.” biçimindeki beşinci cümlesi iptal edilmiştir.*

1422-1

 

             1481 sayılı Asayişe Müessir Bazı Fiillerin Önlenmesi
Hakkında Kanuna göre, sanık ve hükümlülerden ilan edilmek suretiyle
arananların bulundukları yerleri bildiren ve yakalanmalarına yardımcı
olanlara para ödülü verilebilir. Verilecek ödülün miktarı ile bu
fıkranın uygulanmasına dair diğer hususlar İçişleri Bakanlığınca
çıkarılacak yönetmelikte gösterilir. Para ödülüne ait giderler Emniyet
Genel Müdürlüğü bütçesine konulacak ödenekten karşılanır. Ödül verilen
kişilerin kimlikleri, rızaları olmadıkça hiçbir şekilde açıklanamaz.

             **Ek Madde 10 – (23/7/1999 - 4419/2 md.)**

             Görevli personelden görevin icrası sırasında veya görevin
icrasından dolayı bir uzvunu veya duyusunu tamamen veya kısmen
kaybedenlerin, rehabilitasyonu ile bu kayıplardan doğan ihtiyaçlarını
karşılayacak her türlü cihaz ve sistemleri, Emniyet Genel Müdürlüğü
tarafından aynen temin edilir veya bedelleri, Emniyet Genel Müdürlüğü
bütçesinden ödenir.

             **Madde 27 –** Bu kanun neşri tarihinden muteberdir.

             **Madde 28 –** Bu kanunun hükümlerini yürütmeğe İcra
Vekilleri Heyeti memurdur.

1422-2

 

**4/7/1934 TARİHLİ VE 2559 SAYILI KANUNA İŞLENEMEYEN **

**HÜKÜMLER**

 

             1- 24/11/2004 tarihli ve 5259 sayılı Kanunun Geçici
Maddesi:

**             Geçici Madde 1-** Bu Kanunun yürürlüğe girdiği tarihten
önce mülkî amirliklerce verilen izinle faaliyette bulunan umuma açık
istirahat ve eğlence yerlerine ait işlem dosyaları, bu Kanunun yürürlüğe
girdiği tarihten itibaren en geç üç ay içerisinde ilgili belediye veya
il özel idaresine devredilir.

             2- 3/7/2005 tarihli ve 5397 sayılı Kanunun Geçici Maddesi:

**             Geçici Madde 1 -** 2559 sayılı Kanunun ek 7 nci
maddesinde düzenlenen merkez, en geç altı ay içinde kurulur. Merkez
kuruluncaya kadar 2559 sayılı Kanunun ek 7 nci maddesi, 2803 sayılı
Kanunun ek 5 inci maddesi ve 2937 sayılı Kanunun 6 ncı maddesi hükümleri
uyarınca verilen iletişimin dinlenmesi, tespiti, sinyal bilgilerinin
değerlendirilmesi ve kayda alınmasına dair karar veya yazılı emirler,
telekomünikasyon hizmeti veren kurum ve kuruluşlar tarafından derhal
yerine getirilir; ilgili istihbarat kurumlarının mevcut sistemlerinin
kullanılmasına devam olunur. ^(1)^

             *3- 1/2/2006 tarihli ve 5453 sayılı Kanunun hükmü:*

             **Geçici Madde 2 -** 2559 sayılı Kanunun ek 7 nci
maddesinde düzenlenen merkez, en geç altı ay içinde kurulur. Merkez
kuruluncaya kadar 2559 sayılı Kanunun ek 7 nci maddesi, 2803 sayılı
Kanunun ek 5 inci maddesi ve 2937 sayılı Kanunun 6 ncı maddesi hükümleri
uyarınca verilen iletişimin dinlenmesi, tespiti, sinyal bilgilerinin
değerlendirilmesi ve kayda alınmasına dair karar veya yazılı emirler,
telekomünikasyon hizmeti veren kurum ve kuruluşlar tarafından derhal
yerine getirilir; ilgili istihbarat kurumlarının mevcut sistemlerinin
kullanılmasına devam olunur.

 

 

 

 

 

 

 

 

 

 

 

–––––––––––––––––

*(1) 1/2/2006 tarihli ve 5453 sayılı Kanunun 1 inci maddesiyle; 3/7/2005
tarihli ve 5397 sayılı Bazı Kanunlarda Değişiklik Yapılmasına Dair
Kanunun mevcut bu geçici maddesine "1" numarası verildiğinden  yapılan
değişiklik metne işlenmiştir.*

1422-3

**2559 SAYILI KANUNA EK VE DEĞİŞİKLİK GETİREN MEVZUATIN VEYA ANAYASA
MAHKEMESİ TARAFINDAN İPTAL EDİLEN HÜKÜMLERİN YÜRÜRLÜĞE GİRİŞ TARİHİNİ
GÖSTERİR LİSTE**

  --------------------------------------------------------------------------------- ------------------------------------------------------------- -------------------------------------------------------
  **Değiştiren Kanunun/KHK’nin/ İptal Eden Anayasa Mahkemesi Kararının Numarası**   **2559 sayılı Kanunun değişen veya iptal edilen maddeleri**   **Yürürlüğe Giriş **
                                                                                                                                                  
                                                                                                                                                  **Tarihi**

  **2770**                                                                          **–**                                                         **15/6/1935**

  **694**                                                                           **–**                                                         **26/7/1965**

  **1758**                                                                          **–**                                                         **11/7/1973**

  **1775**                                                                          **–**                                                         **26/6/1973**

  **2261**                                                                          **–**                                                         **23/2/1980**

  **3233**                                                                          **–**                                                         **25/6/1985**

  **3257**                                                                          **–**                                                         **7/2/1986**

  **3842**                                                                          **–**                                                         **1/12/1992**

  **4419**                                                                          **–**                                                         **29/7/1999**

  **4771**                                                                          **–**                                                         **9/8/2002**

  **5259**                                                                          **6, 7, 8, 12, Ek Madde 8 ve İşlenemeyen Hüküm**              **1/12/2004**

  **5397**                                                                          **Ek Madde 7, İşlenemeyen Hüküm**                             **23/7/2005**

  **5453**                                                                          **İşlenemeyen Hüküm**                                         **23/1/2006 tarihinden geçerli olmak üzere 7/2/2006**

  **5571**                                                                          **8**                                                         **13/1/2007**

  **5651**                                                                          **Ek Madde 7**                                                **23/5/2007**

  **5681**                                                                          **3, 4/A, 5, 9, 16, 17 ve Ek Madde 6**                        **14/6/2007**

  **6495**                                                                          **Ek Madde 9**                                                **2/8/2013**
  --------------------------------------------------------------------------------- ------------------------------------------------------------- -------------------------------------------------------


