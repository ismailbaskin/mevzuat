3451

[]{#K15 .anchor}**TÜRK SİLAHLI KUVVETLERİ İÇ HİZMET**

**KANUNU ^(1)^**

**Kanun Numarası : 211**

**Kabul Tarihi : 4/1/1961**

**Yayımlandığı R.Gazete : Tarih : 9/1/1961 Sayı : 10702**

**Yayımlandığı Düstur : Tertip : 4 Cilt : 1 Sayfa : 1008**

*Bu Kanun ile ilgili olarak Bakanlar Kurulu Kararı ile yürürlüğe giren*

*yönetmelik için, “Yönetmelikler Külliyatı”nın kanunlara göre*

*düzenlenen nümerik fihristine bakınız. *

A\) ESASLAR

*I – Tarifler ^(2)^*

**Madde 1 – (Değişik: 18/6/2003 – 4902/9 md.)**

Türk Silâhlı Kuvvetleri : Kara (…)^(2)^ , Deniz (…)^(2)^ ve Hava
Kuvvetleri subay, askerî memur, astsubay, erbaş ve erleri ile askerî
öğrencilerden teşekkül eden ve seferde ihtiyatlarla ikmal edilen, kadro
ve kuruluşlarla teşkilâtı gösterilen silâhlı Devlet kuvvetidir.

**Madde 2 –(Değişik: 13/7/2013-6496/ 17 md.)** Askerlik: Harp sanatını
öğrenmek ve yapmak mükellefiyetidir.

Asker : Askerlik mükellefiyeti altına giren şahıslarla (Erbaş ve erler)
özel kanunlarla Silahlı Kuvvetlere intisabeden ve resmi bir kıyafet
taşıyan şahsa denir.

**Madde 3 –** Askerler ve rütbeler:

a\) Askerler:

1\. **(Değişik: 10/3/2011-6191/10 md.)** Er: İhtiyaçları Devlet
tarafından deruhte ve temin olunan rütbesiz askerdir. Sözleşmeli erler
de bu Kanuna göre er sayılır.

2\. **(Değişik: 10/3/2011-6191/10 md.)** Erbaş: İhtiyaçları Devlet
tarafından deruhte ve temin olunan onbaşı ve çavuş rütbelerini haiz
askerdir.

Askerlik Kanununa göre mükellef bulundukları hizmetleri ifadan sonra
hususi kanunlara tevfikan muayyen bir hizmet taahhüdü suretiyle Silahlı
Kuvvetlerde vazife gören uzman ve sözleşmeli çavuş ve onbaşılar da erbaş
sayılır. ^(3)^

3\. Astsubay: Hususi kanununa göre Silahlı Kuvvetlere katılan astsubay
çavuştan astsubay kıdemli başçavuşa kadar rütbeyi haiz olan askerdir.

4\. Askeri öğrenci: Subay, askeri memur veya astsubay yetiştirilmek üzere
muhtelif okul ve üniversitelerde okuyan ve resmi bir kıyafet taşıyan
öğrencilerdir.

*–––––––––––––*

*(1) Kanunda geçen “Uzman Çavuş” Tabiri, 18/3/1986 tarih ve 3269 sayılı
Kanunun 21 inci maddesi ile “Uzman erbaş” olarak değiştirilmiş ve metne
işlenmiştir.*

*(2) 2/1/2017 tarihli ve 681 sayılı KHK’nin 1 inci maddesiyle, bu
maddede yer alan “(Jandarma dahil)” ve “(Sahil Güvenlik dahil)”
ibareleri yürürlükten kaldırılmıştır.*

*(3) Bu paragraf 10/3/2011 tarihli ve 6191 sayılı Kanunun 10 uncu
maddesinin hükmüdür.*

3452

5\. Askeri memur: İdari işlerde, fen ve sanat kollarında vazife gören ve
kanuna göre subaylara muadil ve özel bir silsileye tabi bulunan
askerdir.

6\. Subay: Hususi kanuna göre Silahlı Kuvvetlere intisabeden asteğmenden
mareşala (Büyük amirale) kadar rütbeyi haiz olan askerdir.

b\) Rütbeler:

1\. Erbaşlar:

a\) Onbaşı

b\) Çavuş

2\. Astsubaylar :^(1)^

a\) Astsubay çavuş

b\) Astsubay üstçavuş

c\) Astsubay başçavuş

d\) Astsubay kıdemli başçavuş

3\. Askeri memurlar:

a\) 8 inci sınıf (Asteğmen muadili)

b\) 7 inci sınıf (Teğmen muadili)

c\) 6 ıncı sınıf (Üsteğmen muadili)

d\) 5 inci sınıf (Yüzbaşı muadili)

e\) 4 üncü sınıf (Kıdemli yüzbaşı muadili)

f\) 3 üncü sınıf (Binbaşı muadili)

g\) 2 inci sınıf (Yarbay muadili)

h\) 1 inci sınıf (Albay muadili)

4\. Subaylar:

a\) Asteğmen

b\) Teğmen

c\) Üsteğmen

d\) Yüzbaşı

e\) Binbaşı

f\) Yarbay Üst subaylar

g\) Albay

h\) Tuğgeneral (Tuğamiral)

i\) Tümgeneral (Tümamiral)

j\) Korgeneral (Koramiral) General veya amiraller

k\) Orgeneral (Oramiral)

l\) Mareşal (Büyük amiral)

——————————

*(1) 27/7/1967 tarih ve 926 sayılı Türk Silahlı Kuvvetleri Personel
Kanununun 77 nci maddesiyle astsubayların rütbeleri:*

*Astsubay Çavuş*

*" Kıdemli çavuş*

*" Üstçavuş*

*" Kıdemli üstçavuş*

*" Başçavuş*

*" Kıdemli başçavuş*

*şeklinde yeniden düzenlenmiş ve aynı Kanunun 208 inci maddesinin (r)
bendinde de 4/1/1961 tarih ve 211 sayılı Kanunun 3 üncü maddesinin (b)
fıkrasının (2) nci bendinin bu Kanuna aykırı hükümlerinin ilga edildiği
belirtilmiştir.*

3453

**Madde 4 –** Muhtelif sınıfların rütbe isimlerinin başlarına sınıf vaya
meslek ismi konulur.

**Madde 5 –** Nizam: Tüzükler, kararnameler, yönetmelikler,
talimnamelerin ve talimatların hükümleridir.

**Madde 6 –** Hizmet: Kanunlarla nizamlarda yapılması veyahut
yapılmaması yazılmış olan hususlarla,amir tarafından yazı veya sözle
emredilen veya yasak edilen işlerdir.

**Madde 7 –** Vazife: Hizmetin icabettirdiği şeyi yapmak ve menettiği
şeyi yapmamaktır.

**Madde 8 –** Emir: Hizmete ait bir talep veya yasağın sözle,yazı ile ve
sair surette ifadesidir.

**Madde 9 –** Amir: Makam ve memuriyet itibariyle emretmek salahiyetini
haiz kimsedir. Bunun emri altındakilere maiyet denir.

**Madde 10 –** Üst tabiri, rütbe veya kıdem büyüklüğünü gösterir.

Ast,üstün rütbece veya kıdemce aşağısında bulunan kimsedir.

**Madde 11 –** Makam: Her amirin Silahlı Kuvvetlerde temsil ettiği
mevkidir.

**Madde 12 –** a) Kıta: Görevin yapılması için taktik ve idari
birlikleri kapsıyan ve bir kumanda altında toplanan teşkillere kıta
denir.

Taktik birlik: Belli bir kuruluş ve kadrosu olup asli görevi muharebe
hareketleri olan bir teşkildir.Taktik birlikler içerisinde bazı idari
unsurlar da bulunabilir.

İdari birlik: Belli bir kuruluş ve kadrosu olup asli görevi hizmet
hareketleri olan bir teşkildir.

b\) Karargah: Kumandan veya amirlerin kıta veya kurumlarının sevk ve
idarelerinde yardımcı olan bir toplumdur.Karargahlar bir kuruluş ve
kadro ile tesbit edilir.

c\) **(Değişik: 2/1/2017-KHK-681/2 md.)** Askeri kurum: Kıta ve karargah
anlamı dışında kalan okul, ordu evi, dikim evi, fabrika, tersane,
askerlik şubesi, ikmal merkezi ve depo gibi askeri tesis ve
teşkillerdir.

*II - Disiplin*

**Madde 13 –** Disiplin: Kanunlara, nizamlara ve amirlere mutlak bir
itaat ve astının ve üstünün hukukuna riayet demektir.

Askerliğin temeli disiplindir.

Disiplinin muhafazası ve idamesi için hususi kanunlarla cezai ve hususi
kanun ve nizamlarla idari tedbirler alınır.

*III- Astın vazifeleri*

**Madde 14 –** Ast; amir ve üstüne umumi adap ve askeri usullere uygun
tam bir hürmet görtermeye, amirlerine mutlak surette itaate ve kanun ve
nizamlarda gösterilen hallerde de üstlerine mutlak itaate mecburdur.

Ast muayyen olan vazifeleri, aldığı emri vaktinde yapar ve değiştiremez,
haddini aşamaz. İcradan doğacak mesuliyetler emri verene aittir.

İtaat hissini tehdit eden her türlü tezahürler, sözler, yazılar ve fiil
ve hareketler cezai müeyyidelerle men olunur.

3454

*IV - Amirin vazifeleri*

**Madde 15 –** Amir; emirlerini maiyetindeki her şahsa verebilir.
Vazifelerin zamanında ve tam olarak yapılıp yapılmadığı takip ve
yapılmasını temin eder.

**Madde 16 –** Amir; maiyetine hizmetle münasebeti olmıyan emir veremez.
Astından hususi bir menfaat temin edecek bir talepte bulunamaz.
Hediyesini kabul edemez ve borç alamaz.

**Madde 17 –** Amir; maiyetine hürmet ve itimat hisleri verir. Maiyetin
ahlaki, ruhi ve bedeni hallerini daima nezaret ve himayesi altında
bulundurur. Amirin maiyetine karşı daima bitaraflık ve hakkaniyeti
muhafazası esastır.

**Madde 18 –** Amir; maiyetine disiplini bozan fiil ve hareketlerinden
dolayı disiplin cezaları verir.

Disiplin cezalarının mahiyeti ve verilmesi usulü hususi kanundaki
hallere göre tayin ve tesbit olunur.

*V - Emir*

**Madde 19 – (Değişik: 2/1/2017-KHK-681/3 md.)**

Astlar, üniformalı veya üniformasız asker amirleri ile sivil amirlerinin
verdiği emirleri yerine getirmek zorundadır.

**Madde 20 –** Emirler ast tarafından değiştirilemez. Ancak, ahval ve
şerait emri yapılamıyacak bir hale koymuşsa veyahut emir verilirken
meçhul kalmış sebepler meydana çıkmışsa veya emrin yapılması büyük bir
tehlikeyi ve ağır bir zararı da mücip olacaksa ve bütün bu haller
karşısında amirden yeni bir emir alınmasına hal ve zaman da müsait
değilse; ast mesuliyeti üzerine alarak emri yeni vaziyete uygun bir
tarzda değiştirerek yapabilir ve ilk fırsatta emri yapılmıyan veya
kısmen yapılan amirlere de malümat verilir.

**Madde 21 –** Emirler,kaideten birbirine bağlı makamlar ve kumandanlar
tarafından bir silsile takip edilerek verilir. Müstacel ve zaruri
hallerde bu sıraya riayet edilmeden de emir verilebilir. Bu takdirde
amir atlanmış olan kademelere en kısa zamanda bilgi verir. Ve böyle bir
emri alan astda kendi amirini haberdar eder.

**Madde 22 –** Bir amirin verdiği emir yapılırken daha büyük bir amirden
evvelki emre muhalif ikinci bir emir daha alınacak olursa,ikinci emri
veren amire evvelki emir bildirilir. Eğer ikinci amir kendi emrinin
yapılmasında israr ederse bu amirin emri yapılır. Ve birinci amire
malumat verilir. Eğer daha büyük amire birinci amirin emrini bildirmeye
hal ve zaman müsait değilse vaziyete uygun olan emir kendi mesuliyeti
dahilinde yapılır ve amirlere bildirilir.

**Madde 23 –** Fesat ve isyan halinde bulunan bir kıta,karargah veya
askeri kurumda intizamı temin etmek, yağmacılığın önünü almak ve kaçak
askerleri çevirmek için bu halleri gören her üst emir ve kumanda işini
üzerine almak ile vazifesi ile mükelleftir.

**Madde 24 –** Disipline aykırı gördüğü her hale müdahaleye ve emir
vermeye her üst görevlidir.

*B) PERSONEL İŞLERİ*

*I - Müracaatlar*

**Madde 25 –** Her asker resmi ve şahsi işlerinden dolayı müracaatini
söz veya yazı ile en yakın amirinden başlıyarak silsile yoliyle yapar.

Müracaatlar takip ve tahkik ve bir karara bağlanarak neticesi müracaat
sahibine mümkün olan en kısa zamanda mutlaka bildirilir. Ancak; bu
müddet hiçbir halde bir ayı geçemez.

Birden fazla kimselerin toplu olarak söz veya yazı ile müracaatleri
yasaktır.

3455

*II - Şikayetler*

**Madde 26 –** Her asker, gerek hizmete ve gerek zati işlerine ait kanun
ve nİzamların kendisine vermiş olduğu hak ve salahiyetler her hangi bir
surette haksız olarak ihlal edilirse veya ihlal edildiğini zannederse
şikayet etmek hakkını haizdir.

**Madde 27 –** Şikayet söz veya yazı ile en yakın amire yapılır. Eğer bu
amirden şikayet olunacaksa bir derece üstündeki amire yapılır.Ve bunun
gibi her şikayet edilen amir geçilir. Sözle yapılan şikayetler bir
zabıtla tesbit olunur.

**Madde 28 –** Toplu olarak şikayet yasaktır. Bir veya aynı hadise
birden fazla şahısların şikayetlerine sebep veya mevzu olursa bunların
her biri ayrı ayrı ve yalnız başına şikayet hakkını kullanabilirler.

**Madde 29 –** Şikayet reddedildiği takdirde, şikayetçiye bu yüzden ceza
verilmez. Ancak şikayet ederken şikayetçi bir suç işlemiş veya bir
disiplin tecavüzünde bulunmuşsa ayrıca mesul olur.

**Madde 30 –** Şikayetler ve itirazlar mutlaka tahkik olunarak bir
karara bağlanır ve neticesi şikayet edene ve lüzum görülürse şikayet
olunana mümkün olan en kısa zamanda bildirilir. Ancak bu müddet hiçbir
halde bir ayı geçemez.

Adli tahkikata mevzu olan şikayet ve itirazlar hakkında Ceza ve Usul
kanunlarındaki hükümler mahfuzdur.

**Madde 31 –** Bir şikayet üzerine karar vermek selahiyeti, şikayetin
müstenit olduğu vaka hakkında şikayet olunana disiplin cezası vermek
salahiyetini haiz olan ilk disiplin amirine verilmiştir.

O amirin vereceği karar aleyhine gerek şikayet eden ve gerekse şikayet
olunan, mertebeler silsilesi yolu ile daha yüksek amirlere itiraz
edebilir.

*III - Mükafat ve ceza*

**Madde 32 –** Disiplinin muhafazası ve hizmete mütaallik hususlarda
tekamülü teşvik ve temin için mükafat ve ceza tedbirlerine müracat
olunur.

Mükafat ve cezaya ait tedbirler kanun ve nizamlara göre alınır.

*IV - İzin*

**Madde 33 –** a) Askerlerin izin işleri hususi kanunlara ve nizamlara
göre tanzim olunur. Vazifenin bulunmayı icap ettirdiği yerden izinsiz
hiçbir asker gündüz ve gece ayrılamaz.

Nöbetçi ve vazifeli olmıyan veya kendisine ayrıca hususi bir vazife
verilmiyen subay, askeri memur ve astsubaylar günlük mesai veya eğitimin
bitiminde vazife mahallinden ayrılabilirler.

**(Ek : 19/2/1980 - 2259/1 md.)** Ancak subay sınıf okullarında temel
eğitimde bulunan subayların günlük çalışma ve okuldan gece izinli
ayrılmaları, eğitim ve öğretim programlarına göre, ayrıca düzenlenecek
bir yönetmelikle belirlenir.

b\) Kıta, karargah ve kurumlarda günlük çalışma saatleri mevsim, iklim,
ahval ve hizmetin özelliklerine göre bir talimatla tesbit edilir.

Kıtalarda umumi mesai ve hizmet zamanı kalk borusunda başlar. Gece
yoklamasından sonra biter. Karargah ve kurumlarda günlük vazife müddeti
en az 6 saattır.

*V - Kıyafet*

**Madde 34 –** a) Silahlı Kuvvetler mensupları üniforma giyerler. Hizmet
esnasında üniformayı giymek mecburidir. Hususi vazifeler sebebiyle
hizmet esnasında sivil elbise giymek amirin müsaadesine bağlıdır. Her
asker üniformasının şeref ve haysiyetini korumaya mecburdur.

Barlar, genelevler, meyhaneler ile bunlara benzer yerlere askerler
üniforma ile giremezler.

3456

b\) Subay, askeri memur ve astsubaylar vazife dışında sivil elbise
giyebilirler. Sivil elbise ile vazife yerine giriş ve çıkışlar
talimatnamede düzenlenir.

c\) **(Değişik : 9/8/1993 - KHK - 499/35 md.)** Subay ve astsubaylar
hizmet dışında da resmi veya sivil elbise ile zati tabancalarını göze
görünmeyecek şekilde taşıyabilirler.

d\) **(Değişik : 4/7/1988 - KHK - 336/1 md.; Aynen Kabul : 7/2/1990 -
3612/42 md.)** Üniformanın şekilleri Milli Savunma Bakanlığınca tespit
olunur.

**(Değişik: 23/6/1983-2861/1 md.)** Kıyafet kavramı içinde olan el, yüz
ve saç, tuvaletlerinde sadelik esastır. Favori, biş,sakal ve bıyık
bırakılamaz. Hangi hallerde, görevlerde, zamanlarda ve kimler hakkında
yukarıdaki kayıtlama ve kısıtlamaların uygulanmayacağı Genelkurmay
Başkanınca belirlenir. **(Ek cümle: 27/3/2015-6638/66 md.)** Ancak,
Jandarma Genel Komutanlığı ve Sahil Güvenlik Komutanlığı mensuplarının
kıyafetine ilişkin hususlar, Genelkurmay Başkanlığının görüşü alınarak
Millî Savunma Bakanlığı ve İçişleri Bakanlığı tarafından müştereken
çıkarılacak yönetmelikle düzenlenir.

e\) **(Mülga : 11/2/2014-6519/20 md.) **

*Kimlik kartları, özlük dosyaları, kişisel veriler ve posta gönderileri*

**Madde 34/A – (Ek: 11/2/2014-6519/8 md.)**

Askerî kimlik kartı; kişinin, Türk Silahlı Kuvvetleri personeli olduğunu
ve kimliğini gösteren resmî belgedir. Türk Silahlı Kuvvetleri
mensupları, yönetmelikle belirlenen istisnalar saklı kalmak kaydıyla
askerî kimlik kartlarını resmî ve sivil olarak üzerlerinde
bulundururlar.

Türk Silahlı Kuvvetleri personelinin temin, yetiştirme, istihdam,
emeklilik, ayırma, atama, yer değiştirme, görevlendirme, seferberlik ve
özlük hakları gibi işlemleri ve askerî hizmetlerin yürütülmesine ilişkin
kişisel verileri personel bilgi sistemlerinde ve özlük dosyalarında
muhafaza edilir.

Uzman erbaşlar hariç erbaş ve erler ile askerî öğrenciler tarafından
gönderilen ve kendilerine gelen posta gönderileri ilgilinin amirince
denetlenebilir.

*C) UMUMİ VAZİFELER*

**Madde 35 – (Değişik: 13/7/2013-6496/18 md.)**

Silahlı Kuvvetlerin vazifesi; yurt dışından gelecek tehdit ve
tehlikelere karşı Türk vatanını savunmak, caydırıcılık sağlayacak
şekilde askerî gücün muhafazasını ve güçlendirilmesini sağlamak, Türkiye
Büyük Millet Meclisi kararıyla yurt dışında verilen görevleri yapmak ve
uluslararası barışın sağlanmasına yardımcı olmaktır.

**Madde 36 –** Silahlı Kuvvetler, harb sanatını öğrenmek ve öğretmekle
vazifelidir. Bu vazifenin ifası için lazımgelen tesisler ve teşkiller
kurulur ve tedbirler alınır.

**Madde 37 –** Silahlı Kuvvetlere katılan her asker andiçer. And sureti
aşağıdadır:

"Barışta ve savaşta, karada, denizde ve havada her zaman ve her yerde
milletime ve cumhuriyetime doğruluk ve muhabbetle, hizmet ve kanunlara
ve nizamlara ve amirlerime itaat edeceğime ve askerliğin namusunu Türk
Sancağının şanını canımdan aziz bilip icabında vatan, cumhuriyet ve
vazife uğrunda seve seve hayatımı feda eyliyeceğime namusum üzerine
andiçerim."

**Madde 38 –** Sancak, Silahlı Kuvvetlerin şeref timsalidir. Sancağın
muhafazası Silahlı Kuvvetlerin mukaddes vazifesidir.

**(Değişik : 9/10/1996 - 4187/1 md.)** Sancak, hiçbir sebep ve bahane
ile terk edilemez. Kuruluşunda alay teşkilatı (hudut alayları hariç)
bulunmayan her tugay ile her alay (deniz ve havada eşidi birliklere)
yönetmeliğe göre bir sancak verilir.

**Madde 39 –** Silahlı Kuvvetlerde askeri eğitim ile beraber ahlak ve
maneviyatın yükseltilmesine ve milli duyguların kuvvetlendirilmesine
bilhassa itina olunur.

Cumhuriyete sadakat, vatanını sevmek, iyi ahlaklı olmak, üste itaat,
hizmetin yapılmasında sebat ve gayret, cesaret ve atılganlık, icabında
hayatını hiçe saymak, bütün silah arkadadaşları ile iyi geçinmek,
birbirlerine yardım, intizam severlik, yapılması men edilen şeylerden
kaçınmak, sıhhatini korumak, sır saklamak her askerin esas vazifesidir.

**Madde 40 –** Askerin bakımı, sağlığı, yedirilmesi, giydirilmesi,
barındırılması ve moralinin yüksek tutulması dikkat ve itina ile
sağlanacak en mühim vazifelerdendir.

**Madde 41 –** Erbaş ve erlere askerliğe ait bilgilerden başka okuyup
yazmak, yurt ve hayata ait genel kültür bilgileri de öğretilir.

**Madde 42 –** Her asker vazife ve hizmet icabı kullanmak veya muhafaza
etmek için kendisine tevdi edilen her çeşit Devlet malının bakım,
korunma ve muhafazasından sorumludur.

3457

**Madde 43 – (Değişik cümle: 13/7/2013-6496/19 md.)** Türk Silahlı
Kuvvetleri mensupları siyasi faaliyette bulunamaz. Bundan ötürü Silahlı
Kuvvetler mensuplarının siyasi parti veya derneklere girmeleri bunların
siyasi faaliyetleri ile münasebette bulunmaları, her türlü siyasi
gösteri, toplantı işlerine karışmaları ve bu maksatla nutuk ve beyanat
vermeleri ve yazı yazmaları yasaktır.

Silahlı Kuvvetler mensupları Milli Savunma Bakanlığınca adları
yayınlanan ve siyasi olmıyan cemiyetler ile spor kulüplerinin faal
olmıyan üyeliklerine girebilirler. Girenler durumlarını en kısa zamanda
Milli Savunma Bakanlığına bildirmeye mecburdurlar.

**(Ek : 15/2/1966 - 725/1 md.; Mülga : 23/7/1999 - 4418/3 md.)**

**(Değişik dördüncü fıkra: 11/2/2014-6519/9 md.)** Türk Silahlı
Kuvvetleri mensupları kendi kıta, karargâh ve kurumları içinde amatör
askerî spor kulüpleri kurabilir ve bu kulüplerde faaliyette
bulunabilirler. Bu kulüplerin kurulması için Genelkurmay Başkanlığının
müsaadesi ile ilgili makamlara müracaat edilir. Harp ve vazife malulleri
ile gaziler tarafından rehabilitasyon amacıyla kurulan spor kulüplerinin
Türk Silahlı Kuvvetlerinin spor tesislerinden istifadesine Genelkurmay
Başkanlığınca izin verilebilir. Amatör spor kulüplerinin kurulması,
faaliyet ve denetimleri ile rehabilitasyon amacıyla kurulan spor
kulüplerinin spor tesislerinden istifadesine ilişkin usul ve esaslar ile
diğer hususlar yönetmelikle düzenlenir.

**(Mülga: 11/2/2014-6519/9 md.)**

**(Ek fıkralar : 28/6/1983 - 2861/2 md.):**

Silahlı Kuvvetler mensupları kanunla kurulan meslek kuruluşlarına üye
olamaz ve organlarında görev alamazlar. Ancak üye olamamaları kanunlarda
belirtilen diğer kayıt ve şartlara uymak kaydıyla meslekleriyle ilgili
görevlerde çalışmalarına, mesleki hizmetleri yürütmelerine, yetkilerini
kullanmalarına, mesleki eğitim ve öğretim yaptırmalarına, kurum
amirlerinin izniyle kuruluşun bilimsel çalışmalarına katılmalarına,
meslek kural ve koşullarına uymak yükümlülüklerine, haklarında disiplin
cezası uygulanmasına, özel kanunların öngördüğü kayıtlarla mesleklerini
serbestçe icra etmelerine, resmi veya özel bir görev almalarına engel
teşkil etmez.

Belli bir meslek veya sanatın icra edilebilmesi için meslek
kuruluşlarına üye olmayı zorunlu kılan kanun hükümleri Silahlı Kuvvetler
mensupları hakkında uygulanmaz.

Askerlik yükümlülüğünü yerine getirmekte olan yedek subaylar ile er ve
erbaşların üyelikleri, askerlik hizmetleri süresince askıda kalır. Bu
hal ilgililerin aidat ödeme ve kanunlardan doğan diğer mesleki
yükümlülüklerini ve haklarını ortadan kaldırmaz.

**Madde 44 –** Askerler her zaman ve her yerde birbirlerini selamlamaya
mecburdurlar. Bunun tatbik tarzı talimatnamede gösterilmiştir.

*D) GARNİZON KUMANDANLIĞI*

**Madde 45 –** Garnizon; içinde ve civarında yerleşmiş kıta, karargah
veya askeri kurum bulunan meskün yerlere denir.

Garnizonların hudutları, talimatnamede belirtilecek esaslar dahilinde
tesbit olunur.

**Madde 46 – (Değişik: 11/2/2014-6519/10 md.)**

Garnizon komutanlığı görevinin hangi kıta komutanı veya kurum amiri
tarafından yapılacağı Genelkurmay Başkanlığınca düzenlenir. Bu görevin
yürütülmesi maksadıyla, Genelkurmay Başkanlığınca garnizonda bulunan
kıta, karargâh ve kurumların dışında kadro ve teşkiller oluşturulabilir.

3458

**Madde 47 –** Garnizon kumandanı garnizona dahil bütün kıta ve askeri
kurumların disiplin amiridir.

**(Değişik : 19/2/1980 - 2259/2 md.)** Garnizon Komutanlığına ait
hizmetler, sivil makamlarla olan ilişkiler,Cumhurbaşkanı ile Devlet
büyüklerinin garnizona gelişlerinde alınacak güvenlik önlemleri ve
emekli orgeneral-oramiraller ile garnizonda bulunan emekli veya muvazzaf
diğer askeri şahısların güvenliklerine ilişkin hususlar, Milli Savunma
ve İçişleri Bakanlarınca müştereken hazırlanacak bir yönetmelikte
gösterilir.

**(Ek : 17/6/1992 - 3810/1 md.)** Koruma hizmeti ile görevlendirilen
asker kişiler, karakol, karakol nöbetçisi ve devriye sıfat ve
yetkilerine sahiptir. Koruma görevlileri bu Kanunun, 2559 sayılı Polis
Vazife ve Selahiyet Kanununun ve diğer kanunların silah kullanmayı
öngördüğü hal ve şartlardan herhangi birinin tahakkuku halinde silah
kullanmaya yetkilidir. Bunlar, korudukları kişiye karşı silahlı bir
saldırıya teşebbüs edilmesi halinde doğruca ve duraksamadan hedefe ateş
edebilirler.

**Madde 48 –** Büyük garnizonlarda (Tümen ve eşidi askeri kurumlar ile
daha büyük kıta ve kurumların bulunduğu yerlerde) garnizon kumandanları,
oradaki kıta kumandanları rütbece kendisinden sonra gelen birine
garnizon kumandanlığını devredebilir.

**Madde 49 –** Garnizon kumandanları garnizona ait her türlü hususatta
mıntıkasında bulundukları tümen, kolordu ve ordu (Deniz ve Havada eşidi)
kumandanlıklarına bağlıdırlar.

**Madde 50 –**Yukardaki maddelerde belirtilen hükümler dışında veya
istisnaihaller karşısında garnizon kumandanlığı görevinin hangi kıta
kumandanı veya kurum amiri tarafından yapılacağı Genelkurmay
Başkanlığınca düzenlenir.

*E) KIŞLALARDA, KONAK VE ORDUGAHLARDA KUMANDANLIK*

**Madde 51 –** Kışla: Askerin barındırıldığı ve hizmet gördüğü tek bir
bina veya toplu halde bulunan muhtelif binalar ile bunların
müştemilatından olan diğer binalar ve arazidir.

**(Değişik ikinci fıkra: 18/6/2003-4902/11 md.)** Karargâh ve askerî
kurumlar ile Deniz Kuvvetleri (Sahil Güvenlik dahil) teşkilâtında
bulunan gemiler gibi askerî tesisler de kışla olarak mütalâa edilir.

Konak: Askerlerin hazar ve seferde muvakkat bir zaman için meskün
yerlerde yerleşmesidir.

Ordugah: Askerlerin muvakkat bir zaman için açıkta çadır veya baraka ve
zeminliklerde yerleştirildiği sahaya denir.

**Madde 52 –** Müstakil olarak bir kışla, konak veya ordugahta bulunan
bir kıta veya askeri kurumun kumandan veya amiri aynı zamanda bu
yerlerin kışla, konak veya ordugah kumandanıdır.

Muhtelif birlik ve kurumların bir arada bulunduğu kışla, konak ve
ordugahlarda kumandanlık en büyük rütbeli kumandan veya amire aittir.

**Madde 53 –** Her kışlada kışla binaları ve teşhizatının daima iyi bir
halde bulunmasını temin etmekle görevli bir subay veya astsubay bulunur.
Buna kışla subayı denilir. Bu vazifenin kimin tarafından yapılacağı
kadrolarda ve talimatlarda gösterilmemişse kışla kumandanı, emrindeki
subay veya astsubaylardan birine bu görevi verir.

3459

**Madde 54 –** Tümen (Dahil) daha yukarı kıta kumandanları ve eşidi
kurum amirleri kışla kumandanlığı görevini rütbece kendisinden sonra
gelen birine devredebilir.

*F) YOKLAMALAR*

**Madde 55 –** İnsan ve hayvan mevcutlarını anlamak, bunlardan ve silah,
malzeme ve eşyada bir vukuat olup olmadığı haberini almak maksadı ile
kıta, karargah ve kurumlarda biri sabah, diğeri akşam, üçüncüsü de gece
olmak üzere günde üç defa yoklama yapılır.

Yoklamaların şekli ve yapılış tarzı talimatnamede gösterilir.

**Madde 56 –** Kati bir lüzum görülürse, muayyen yoklamalardan başka
kışla kumandanı tarafından verilecek emir üzerine de yoklama
yapılabilir.

*G) SAĞLIK İŞLERİ^(1)^*

*(…)^(1)^*

**Madde 57 – (Değişik: 22/1/2015-6586/20 md.)**

Türk Silâhlı Kuvvetleri sağlık işlerinde, askerlerin fizik ve moral
durumlarının takibi ile koruyucu ve askerî sağlık hizmetlerinin
yürütülmesi esastır. 31/5/2006 tarihli ve 5510 sayılı Sosyal Sigortalar
ve Genel Sağlık Sigortası Kanunu hükümleri saklıdır.

Bu hizmetin yerine getirilmesinden kıta komutanları, karargâh veya
askerî kurum amirleri ile bunların tabipleri sorumludur.

Türk Silâhlı Kuvvetleri sağlık teşkillerindeki sağlık hizmetleri,
harekât ihtiyaçları hariç ulusal sağlık mevzuatında yer alan hizmet
standartlarına göre yürütülür.

**Madde 58 – (Değişik: 22/1/2015-6586/21 md.)**

Türk Silâhlı Kuvvetlerinde koruyucu sağlık hizmetleri kapsamında; çevre
sağlığı, kişisel sağlık ve hijyen, ilk yardım, bağışıklama, bulaşıcı
hastalıklar ile tütün ve madde kullanımının önlenmesi, iş sağlığı ve
güvenliği, okul sağlığı, sağlıklı beslenme, barınma ve giyinme, fiziksel
performans ve etkinliklerin artırılması ile koruyucu sağlık hizmetlerine
ilişkin diğer tedbirler alınır.

Askerî sağlık hizmetleri; göreve uyarlık ve elverişlilik kontrolleri ile
periyodik veya zorunlu kontrolleri, sağlık raporu kontrolünü, tıbbi
tehditlerin önlenmesini ve ortadan kaldırılmasını, tahliye, tedavi,
sağlık lojistiği ve askerî sağlığa ilişkin diğer ihtiyaçları kapsar.

**Madde 59 – (Değişik: 22/1/2015-6586/22 md.)**

Subay, astsubay, uzman jandarma, sivil personel, askerî öğrenciler,
erbaş ve erler ile bunların adayları, yönetmelikle belirlenen usul ve
esaslar çerçevesinde sağlık açısından; göreve uyarlık ve elverişlilik
ile periyodik veya zorunlu kontrollere ya da sağlık raporu kontrolüne
tabi tutulabilir.

*(…)*^(1)^

**Madde 60 – (Değişik: 22/1/2015-6586/23 md.)**

Kıta, karargâh ve askerî kurum tabipleri kadrolarda gösterilir.

Kadroda gösterilen tabip mevcut değilse aynı yerdeki diğer kıta,
karargâh veya askerî kurumlarda görevli bir tabip yahut Sağlık Bakanlığı
tarafından görevlendirilecek yeterli sayıda tabip kıta, karargâh veya
askerî kurum tabibi olarak görevlendirilir. Tabip görevlendirilmesinin
mümkün olmadığı hâllerde, en yakın resmî sağlık hizmet sunucusundan ya
da Sosyal Güvenlik Kurumu ile sözleşmeli sağlık hizmet sunucularından
istifade edilerek sağlık hizmetleri yürütülür.

\_\_\_\_\_\_\_\_\_\_\_

*(1) 22/1/2015 tarihli ve 6586 sayılı Kanunun 110 uncu maddesiyle bu
bölümde yer alan “I- Genel”, “II- Hastalanan ve ölen er ve erbaşlar”,
“III- Hastalanan subay, askeri memur, astsubaylar ile emeklileri ve
bunların aileleri” alt bölüm başlıkları yürürlükten kaldırılmıştır.*

3460

**Madde 61 – (Değişik: 22/1/2015-6586/24 md.)**

Subay, astsubay, uzman jandarma ve uzman erbaşlar ile sivil personel,
hastalıklarını bizzat veya başka bir vasıta ile amirlerine bildirmeye
mecburdurlar. Amirler bunları öncelikle kendi kıta, karargâh ve askerî
kurumlarının tabiplerine gönderir. Acil durumlarda 5510 sayılı Kanun
hükümleri saklıdır. Birinci basamak ve üst basamaklardaki muayene ve
tedavilerin safahat ve sonuçları, bizzat veya başka bir vasıta ile
amirlere bildirilir.

Üst basamak sağlık hizmet sunucularına sevk işlemleri ile buralardaki
muayene ve tedaviler, 5510 sayılı Kanun esaslarına göre yürütülür.

Personelin askerî veya sivil sağlık teşkillerindeki muayene ve tedavi
sonucunun Türk Silâhlı Kuvvetlerindeki görevlere uyarlık bakımından
takibi, gerekiyorsa 59 uncu madde kapsamında kontrolü sağlanmak
suretiyle, kıta komutanları, karargâh veya askerî kurum amirleri ile
bunların tabipleri tarafından yapılır.

*(…)^(1)^*

**Madde 62 – (Değişik: 22/1/2015-6586/25 md.)**

Hastalanan öğrenciler ile erbaş ve erler, hastalıklarını amirlerine
derhâl haber vermeye mecburdur. Hasta; vizite zamanında kıta, karargâh
veya askerî kurum tabibine, mesai saati haricinde ise nöbetçi tabibe
gösterilir. Hastalar, acil hâllerde, doğrudan en yakın askerî veya sivil
sağlık teşkiline gönderilir veya ulusal acil sağlık sisteminden
yararlandırılır.

Amirler, hastalanmış olmakla birlikte bu durumu bildirmediği tespit
edilenleri, muayene ve tedaviye ya da 59 uncu madde kapsamında kontrole
göndermeye yetkilidir.

Üst basamak sağlık hizmet sunucularına sevk edilen öğrenciler ile erbaş
ve erler, muayene ve tedavilerinin safahat ve sonuçlarını bizzat veya
başka bir vasıta ile amirlerine ve kıta, karargâh veya askerî kurum
tabibine bildirirler. Muayene ve tedavi sonucunun Türk Silâhlı
Kuvvetlerindeki görevlere uyarlık bakımından takibi, gerekiyorsa 59 uncu
madde kapsamında kontrolü sağlanmak suretiyle, kıta komutanları,
karargâh veya askerî kurum amirleri ile bunların tabipleri tarafından
yapılır.

Askerlik hizmetini yapmakta iken hayati önemi haiz bir hastalığının
bulunduğu resmî sağlık kurulu raporuyla tespit edilen erbaş ve erlerden,
genel sağlık sigortası dışında başlanmış tedavileri devam etmekte iken
terhis edilenlerin yarım kalan tedavilerine; terhis tarihini müteakip
genel sağlık sigortası kapsamında hemen sağlık hizmetlerinden
yararlanması mümkün olmayanlar için üç aylık süreyi aşmamak kaydıyla bu
hizmetlerden yararlanabilecekleri tarihe kadar devam olunur. Bu şekilde
tedavisine devam olunanların azami üç aylık süre içindeki her türlü
tedavi giderleri ile tedavileri süresince ödenmesi gereken yol ücretleri
ve gündelikleri, ilgisine göre Millî Savunma Bakanlığı, Jandarma Genel
Komutanlığı veya Sahil Güvenlik Komutanlığının bütçesinden karşılanır.
Ancak bu fıkra kapsamında tedavisine başlanmış olup terhislerinden sonra
da tedavilerine devam olunması gerekenlerden terhislerini müteakip genel
sağlık sigortası kapsamında hemen sağlık hizmetlerinden yararlanması
mümkün olanlar ile bu durumda olmayanlardan genel sağlık sigortası
tescillerini 5510 sayılı Kanun hükümlerine göre bir aylık süre içinde
yaptıranlardan tedavilerine devam olunması gerekenlerin tedavi süreleri,
genel sağlık sigortası hükümlerine uygun olarak tedavilerinin yapılması
kaydıyla bir yıla kadar uzatılabilir.

Terhislerini müteakip dördüncü fıkra uyarınca genel sağlık sigortası
dışında tedavisine devam olunacakların Sağlık Bakanlığı veya üniversite
hastanelerine sevkleri, yerleşim yerlerindeki veya yerleşim yerlerine en
yakın askerlik şubeleri tarafından sağlanır. Bunların kendileri ile sevk
edildiği yere bir kimse refakatinde gitmesi resmî tabip raporuyla
gerekli görülenlerin refakatçisine; gidiş ve dönüş yol ücreti ile gidiş
ve dönüş süresi için gündelik, sevk eden askerlik şubesi tarafından
peşin veya avans olarak ödenir. Yol ücretinin ödenmesinde şehirlerarası
karayolu toplu taşım vasıtası ücretleri; gündelikte ise en düşük
dereceli devlet memuru gündeliği esas alınır. ^(2)^

\_\_\_\_\_\_\_\_\_\_\_

*(1) 22/1/2015 tarihli ve 6586 sayılı Kanunun 110 uncu maddesiyle bu alt
bölüm başlığı yürürlükten kaldırılmıştır.*

*(2) 2/1/2017 tarihli ve 681 sayılı KHK’nin 4 üncü maddesiyle, bu
fıkrada yer alan “askerî hastanelere” ibaresi “Sağlık Bakanlığı veya
üniversite hastanelerine” şeklinde değiştirilmiştir. *

3461/3462-1

**Madde 63 – (Değişik: 22/1/2015-6586/26 md.)**

Görevli oldukları kıta, karargâh veya askerî kurumun bulunduğu yerden
başka bir yerde hastalanan subay, astsubay, uzman jandarma, sivil
personel ve askerî öğrenciler ile erbaş ve erler; hastalıklarını,
bulunduğu mahaldeki en yakın kıta komutanlığına ya da karargâh veya
askerî kurumun amirliğine haber verir. Bu kıta komutanı ya da karargâh
veya askerî kurumun amiri, hastaların muayene ve tedavisinin
yapılabileceği en yakın askerî veya sivil sağlık hizmet sunucularına
sevk edilmesini sağlar ve hastanın kıta, karargâh veya kurumuna ve
mahallin garnizon komutanlığına haber verir. Garnizon komutanlığı ya da
kıta, karargâh veya askerî kurumun bulunmadığı yerlerde hastalananlar,
bulundukları yerdeki sivil sağlık hizmet sunucularına müracaat ederler.
Bunlar, durumları ile tedavi safahat ve sonuçlarını amirlerine mümkün
olan en kısa sürede bildirirler.

İzindeyken hastalanan subay, astsubay, uzman jandarma, uzman erbaşlar
ile sivil personel birinci fıkrada yazılı esaslara tabi olmadan
tercihlerine göre askerî veya sivil sağlık hizmet sunucularına müracaat
edebilirler. Bunlar, durumları ile tedavi safahat ve sonuçlarını mümkün
olan en kısa sürede amirlerine bildirirler. İzindeyken hastalanan uzman
erbaşlar hariç erbaş ve erler ile öğrenciler hakkında birinci fıkra
hükümleri uygulanır.

**Madde 64 – (Değişik: 22/1/2015-6586/27 md.)**

Acil vakalarda hasta, en yakın askerî veya sivil sağlık hizmet
sunucusuna müracaat eder ve durumunu mümkün olan en kısa sürede amirine
bildirir.

**Madde 65 – (Değişik: 22/1/2015-6586/28 md.)**

Türk Silâhlı Kuvvetleri mensuplarından; genel sağlık sigortalısı
sayılmayanlar ile genel sağlık sigortası kapsamındaki sağlık
hizmetlerinden bakmakla yükümlü olunan kişi sıfatıyla yararlanması
mümkün bulunmayanların muayene ve tedavi masrafları ile tedavilerine
bağlı nakil ve sevk giderleri, ilgisine göre Millî Savunma Bakanlığı,
Jandarma Genel Komutanlığı veya Sahil Güvenlik Komutanlığı bütçesinden
karşılanır.

**Madde 66 – (Değişik: 22/1/2015-6586/29 md.)**

Subay, astsubay, uzman jandarma, sivil personel ve askerî öğrenciler ile
erbaş ve erlerin yurt içinde ve yurt dışında vefatı hâlinde; genel
hükümlere göre belirlenecek cenaze giderleri ile cenazenin talep edilen
yere nakli ilgisine göre Millî Savunma Bakanlığı, Jandarma Genel
Komutanlığı veya Sahil Güvenlik Komutanlığı bütçesinden karşılanır.

Yurt dışında bulunanların eş, üst soy, alt soy, erkek ve kız kardeşleri,
evlat edinen ve evlatlık ile üvey çocuklarının ölümleri hâlinde,
bunların cenazelerini yurda getirmek için yapılması zorunlu olan
giderler de birinci fıkrada yazılı makamlarca ödenir.

Askerlik hizmetini yapmakta iken vefat eden erbaş ve erlerin
mezarlarının yapım giderleri, birinci fıkra hükümlerine göre ayrıca
ödenir.

**Madde 67 –** **(Değişik: 22/1/2015-6586/30 md.)**

Subay, astsubay, uzman jandarma, sivil personel ve askerî öğrenciler ile
erbaş ve erler hakkında askerî veya sivil sağlık sunucuları tarafından
düzenlenen sağlık raporları neticesinde yapılacak işlemler yönetmelikle
belirlenir.

Askerî veya sivil sağlık hizmet sunucuları tarafından düzenlenen
raporlar ve diğer sağlık kayıtları, personel ve sağlık bilgi sistemleri
ile özlük dosyalarında muhafaza edilir.

3462/3462-2

**Madde 68 –**a) **(Değişik : 29/7/1998 - 4375/1 md.)** Gülhane Askeri
Tıp Akademisi Profesörler Kurulu raporu ile yurtiçinde tedavilerinin
mümkün olmadığı tespit edilen subay, askeri memur, astsubay, uzman
jandarma ve uzman erbaşlar ve bunların eşleri, bakmakla yükümlü
bulundukları ana, baba ve aile yardımına müstehak çocukları ile erbaş ve
erler tedavi için yurtdışına gönderilirler. Bunların harcırahları ve
tedavi giderleri, Milli Savunma Bakanlığı, Jandarma Genel Komutanlığı
veya Sahil Güvenlik Komutanlığınca ödenir. Ancak, yukarıda belirtilen
rapor, Milli Savunma Bakanlığı veya İçişleri Bakanlığının onayı ile
tekemmül eder.

b\) **(Değişik : 22/11/1990 - 3683/2 md)** Sürekli veya geçici görev,
tahsil, kurs, staj, dil öğrenimi veya bilgi, görgü ve ihtisaslarını
artırmak maksadiyla yurt dışına gönderilen subay, askeri memur ve
astsubaylar, hastalanmaları halinde bulundukları mahallerdeki sağlık
kurum ve kuruluşlarında muayene ve tedavi olabilirler. Bunların muayene
ve tedavi masrafları sağlık kurum veya kuruluşlarından alacakları ve
askeri ataşelikler veya konsolosluklarca tasdik edilen faturalara
istinaden Milli Savunma Bakanlığı veya Jandarma Genel Komutanlığı
veyahut da Sahil Güvenlik Komutanlığı bütçelerinden ödenir. Bunlardan;
tüberküloz, kanser, kronik böbrek, akıl hastalıkları, organ nakli ve
benzeri uzun süreli tedaviye ihtiyaç gösteren hastalıklara
yakalandıkları resmi sağlık kurulu raporu ile belirlenenler hariç olmak
üzere, tedavileri ayakta veya meskende yapılanlar için kullanılacak ilaç
bedellerinin % 20'si hasta tarafından ödenir. İlaç bedellerine katılma
yükümlülüğü, tatbikat ve manevralarda askeri personele, savaş halinde
ise askeri personele ve bunların sağlık karnesi alma hakkına sahip olan
aile fertlerine uygulanmaz.

c\) Dış memleketlerdeki tedavi müddeti iki yılı geçemez. Bu müddet içinde
acil haller müstesna raporda gösterilen hastalıktan başka yapılan
tedavilerin masrafı ödenmez.Ve bu tedaviler için müddet uzatılmaz.

**(Değişik ikinci paragraf: 15/6/2005 - 5365/1 md.)**Tedavi süresi altı
ayı geçtiği takdirde ilgili yabancı sağlık kurumundan alınan ve
tedavinin devamı zaruretini gösteren rapor, dış temsilciliklere Millî
Savunma Bakanlığı, Jandarma Genel Komutanlığı veya Sahil Güvenlik
Komutanlığına gönderilir. Müteakip altı ayda bir, aynı işlem
tekrarlanır.

**Madde 69 – (Mülga: 2/1/2017-KHK-681/5 md.)**

**Madde 70 – (Değişik: 22/1/2015-6586/32 md.) **

Yabancı devletlerin silâhlı kuvvetler mensupları ve bunların bakmakla
yükümlü oldukları kişiler, 5510 sayılı Kanun hükümleri saklı kalmak
kaydıyla, uluslararası antlaşmalar ile taraflar arasındaki ikili
anlaşmalarda yer alan hükümler doğrultusunda sağlık hizmetlerinden
yararlandırılırlar. **(Mülga ikinci cümle: 2/1/2017-KHK-681/6 md.)(…)**

**Madde 70/A – (Ek: 22/1/2015-6586/33 md.; Mülga: 25/7/2016-KHK-669/109
md.; Aynen kabul: 9/11/2016-6756/109 md.)**

**Madde 70/B – (Ek: 22/1/2015-6586/33 md.)**

Kıta, karargâh ve askerî kurumlarda; sağlığa uygun ve temiz olan içme ve
kullanma suları ile muayenesi yapılarak temin edilen güvenilir gıda
maddeleri tüketime sunulur.

İçme ve kullanma suları ile gıda maddelerinin temininden tüketimine
kadar alınacak gıda ve su güvenlik tedbirleri, Türk Silâhlı Kuvvetleri
gıda kontrol teşkillerince yürütülen kontrol, denetim ve laboratuvar
faaliyetleri ile diğer hususlara ilişkin usul ve esaslar yönetmelik ile
belirlenir.

3463

*H) HAYVANLARA AİT BAKIM VE HİZMETLER*

**Madde 71 – (Değişik: 22/1/2015-6586/34 md.)**

Hayvanların bakımı, barındırılması, beslenmesi, sağlığı ve eğitimi
nizamlara uygun olarak yerine getirilir.

**Madde 72 – (Değişik: 22/1/2015-6586/35 md.)**

Hastalanan hayvanlar derhâl kıta, karargâh, kurum veya garnizonda
görevli Türk Silâhlı Kuvvetleri mensubu veteriner hekime bildirilir.

Türk Silâhlı Kuvvetleri mensubu veteriner hekim veya yeterli tedavi
ünitesi bulunmayan yerlerde hasta hayvanların muayene ve tedavisi
sırasıyla; bölgedeki askerî hayvan klinikleri, kamu veya üniversite
veteriner hekimleri veya hayvan hastaneleri tarafından yapılır. Bu da
yoksa muayene ve tedavi hizmeti temin edilebilir. Bunların yem, tedavi,
yer ve malzeme giderleri ilgisine göre Millî Savunma Bakanlığı, Jandarma
Genel Komutanlığı veya Sahil Güvenlik Komutanlığı bütçelerinden
karşılanır.

**Madde 73 – (Değişik: 22/1/2015-6586/36 md.)**

Görev yapabilirlik yeteneklerini kaybeden hizmet hayvanlarının yeniden
sahiplenme yapılıncaya kadar geçen süredeki bakımı ve refahı ile ilgili
yem, tedavi, yer ve malzeme giderleri ilgisine göre Millî Savunma
Bakanlığı, Jandarma Genel Komutanlığı veya Sahil Güvenlik Komutanlığı
bütçelerinden karşılanır.

*İ) RÜTBE SAHİPLERİNİN VAZİFELERİ*

**Madde 74 –** Hangi rütbe sahibinin hangi birlik ve askeri kurumda ne
gibi vazife alacağı kadrolarda tesbit edilir.

**Madde 75 –** Her rütbe sahibi, kanunların, nizamların ve amirlerin
kendisine tahmil ettiği bütün hizmet ve vazifeleri öğrenmeye, vazifeli
olduğu yerlerde öğretmeye ve bu hizmet ve vazifeleri eksiksiz yapmaya ve
takibederek yaptırmaya ve daima ve her yerde disiplini tesis ve
muhafazaya ve maiyetini yetiştirmeye ve astın şahsi teşebbüsünü inkişaf
ettirmeye ve kendisine teslim olunan silah, araç, gereç ve sair bütün
askeri eşyayı, yapıları ve ağaçları ve hayvanatı korumaya memur ve
mecburdur.

Her rütbe sahibinin bu maddeye göre vazifeleri de talimatname ile
gösterilir.

*J) ASKERLİKTE NÖBET HİZMETLERİ*

*I - Genel*

**Madde 76 –** Nöbet; askerlikteki müşterek hizmetlerin yapılmasını ve
devamını sağlamak maksadı ile bu hizmetlerin belli bir sıra ve süre ile
subay, askeri memur, astsubay, askeri öğrenci, erbaş ve erler ile
Silahlı Kuvvetler Teşkilatı içinde vazifeli olan bilümum sivil şahıslar
tarafından yapılmasıdır.

Nöbetçi: Nöbet hizmetinin yapılması için görevlendirilen şahıstır.

**Madde 77 –** Kıtalarda, karargahlarda ve askeri kurumlarda nöbet
hizmetine tabi tutulacak personelin kimler olacağı, nöbet hizmetlerinin
yapılış tarzı ile şekli ve nöbetçilere ait vazifeler talimatname ile
tayin ve tesbit olunur.

*II - Karakol, karakol nöbetçisi ve devriye*

**Madde 78 –** a) Karakol: Hazarda ve seferde emniyet, muhafaza disiplin
ve gözetleme maksatları ile konulan ve bir amir emrinde bulunan silahlı
bir kısım askerdir.

b\) Karakol nöbetçisi: Aynı maksatlarla bir karakoldan veya her hangi bir
suretle çıkarılan ve bir yere konulan ve belli bir talimatı ve mıntakası
bulunan silahlı tek veya çift er veya erbaşlardır.

c\) Devriye: Hazar ve seferde aynı maksatlarla muayyen bir mıntakada
gezerek vazife gören çift veya daha ziyade silahlı askerdir.

**Madde 79 –** a) Her bir askeri kıta ve kıtası bulunan karargah ve
askeri kurumlar nerede bulunursa bulunsun subay veya astsubay
kumandasında bir nizam karakolu çıkarmaya mecburdurlar.

Bu nizam karakolunun vazifesi yakın emniyet, gözetleme, muhafaza ve
disiplindir. Bunun kuvveti çıkaracağı devriye ve karakol nöbetçilerinin
adedine göre hesabolunur.

Uzak emniyet ileri karakollara aittir.

Nizam karakol personeli seferi teçhizatlı ve silahlı bulunur.

3464

b\) Eğer bir kışlada, konakta veya ordugahta başka başka sınıflardan
birlikler bulunuyorsa nizam karakol vazifesi kumandanın tertibi üzerine
münavebe ile yapılır.

Kıtası olmıyan karargah ve askeri kurumların karakol nöbetçi ve
devriyeleri o mevkideki en yakın nizam karakolundan temin olunur.

*III - Karakol, karakol nöbetçisi ve devriyelerin muvakkat yakalama
salahiyetleri*

**Madde 80 –** Karakol hizmetinde bulunan subay, astsubay, erbaş ve
erler ile karakol nöbetçi ve devriyeleri kendi mıntakaları dahilinde
asker ve sivil her şahsı aşağıda gösterilen hallerde muvakketen
yakalıyabilirler:

a\) Adli takibat maksadı ile: Bir cürüm işlerken veya bir cürmü
işledikten sonra kovalanırken her şahsı,

b\) Muhafaza ve emniyet maksadı ile:

1\. Kendi muhafazaları altına tevdi edilmiş olan insanlarla eşyanın
himayesi için muvakketen yakalanması zaruri görülen şahsı.

2\. Karakola, karakol nöbetçisine ve devriyelere karşı tecavüz eden veya
müessir fiil yapan, hakaret eden bir şahsın bu fiillere devamının men'i
ancak muvakkat yakalanması ile kabil olduğu takdirde bu şahsı.

c\) Disiplin maksadı ile: İzinsiz kıtası haricinde rastlanan veyahut
himayesi için yakalanması lüzumlu görülen askerleri.

**Madde 81 –** Karakol, karakol nöbetçileri ve devriyeler 80 inci
maddede zikre dilen hallerde karakol amirinin ve bağlı bulundukları
kıta, karargah ve askeri kurumun nöbetçi amirinin emri ile de askeri ve
sivil şahısları muvakkaten yakalarlar.

**Madde 82 –** Muvakkat yakalamak, şahsın vücudu üzerine el koymak veya
silahla dokunmak ve muvakkat yakalandığının kendisine söylenmesi ile
yapılır.

Muvakkat yakalanan kaçmaya teşebbüs ettiği takdirde silah kullanılacağı
hemen bildirilir. Ve üzerinden silah vesair aletler de alınır.

Muvakkat yakalananlar adli takibatı mucip bir sebep varsa salahiyetli
askeri veya adli makamlara teslim olunur. Aksi takdirde nihayet muvakkat
yakalandığının ertesi günü serbest bırakılır.

*K) HAZIR KITA*

**Madde 83 –** Hal ve vaziyetin icabettirdiği zamanlarda her kışla konak
ve ordugah da derhal kullanılmak üzere ayrıca bir hazır kıta
bulundurulur.

Bunun kuvveti ve çıkarılacağı zamanlar talimatnamede zikredilen esaslar
dahilinde düzenlenir.

**Madde 84 –** Hazır kıta gece dahi seferi teçhizatlı silahlı ve giyimli
olarak harekete hazır bulunur. Bu kıtanın nöbetle uyku uyuyup
uyuyamıyacağı çıkaran kumandanca emredilir.

**Madde 85 –** Fevkalade hallerde bütün kuvvet dahi hazır kıta halinde
bulundurulur.

*L) ASAYİŞİN TEMİNİ İÇİN ASKERİN NASIL KULLANILACAĞI VE ÖRFİ İDARE*

**Madde 86 –** Asayişi temin için Silahlı Kuvvetlerin nasıl
kullanılacağı ve örfi idare ilanı halinde askerlerin vazife ve
salahiyetleri hususi kanunlar hükümlerine göre yürütülür.

3465

*M) ASKERLERİN SİLAH KULLANMA YETKİLERİ*

**Madde 87 – (Değişik : 25/4/1972 - 1582/1 md.)**

Askerler karakol, karakol nöbetçisi, devriye, nakliyat muhafazası
hizmetlerinde veya asayişi temin için görevlendirildiklerinde aşağıda
gösterilen hallerde silah kullanmaya yetkilidirler.

*I - Silah kullanmasını gerektiren haller*

a\) Bu hizmetlerden birini yaparken müessir bir fiil ile taarruza uğranıl
dığı veya müeesir bir fiil veya tehlikeli bir tehdit ile bu hizmetlerle
yapılmasına mukavemet edildiği takdirde bu taarruz ve mukavemetleri
gidermek için,

b\) Bir taarruz veya mukavemete hazırlanan ve silahını veya mukavemete
elverişli bir aleti bırakmaya davet edildiği halde, bu davete derhal
itaat etmiyen veyahut bıraktığı silahı veya aleti tekrar eline almaya
davranan veya alan kimseyi itaate zorlamak için,

c\) Bu kanunun 80 ve 81 inci maddeleri gereğince muvakkaten yakalanan bir
şahsın veyahut muhafaza ve sevki kendisine tevdi edilmiş olan bir
tutuklunun veya hükümlünün kaçması veya kaçmaya teşebbüs etmesi ve
verilecek dur emrini dinlemediği görüldüğünde başka türlü ele
geçirilmesi kabil olmadığı takdirde yakalanması için,

d\) Kendi muhafazasına tevdi edilmiş olan insan ve her türlü eşyaya karşı
vukubulan taarruzu defetmek için,

e\) Bu maddede sayılan görevleri yapan askerlere karşı, sözle yapılan
sataşma veya hareketlerin bertaraf edilmesi sırasında mukavemet,
taarruz, müessir fiil veya tehlikeli bir tehditle karşılaşıldığında bu
halleri gidermek için.

*II - Silah kullanma derecesi*

Bu maddede yazılı hizmetlerin yapılması sırasında silah kullanılması
için başkaca bir çare kalmaması veya zaruret olması şarttır.

1\. Şahıs veya topluluk silahsız ise; mukavemet, taarruz, müessir fiil
veya tehdidin derecesine göre asayiş hizmeti ile görevli birlik komutanı
gerekli uyarmayı yaparak silah kullanılacağını ihtar eder. Bu ihtara
itaat edilmezse bunu sağlıyacak dereceden başlamak üzere silah
kullanılır.

2\. Şahıs veya topluluk silahlı veya taarruzun önemli derecede etkili
kılacak şekilde aletleri taşıyorsa, silah veya aletlerin bırakılması
ihtar olunur. Tecavüz taarruz veya mukavemet buna rağmen devam ederse
itaati sağlıyacak dereceden başlamak üzere silah kullanılır.

*III - Silah kullanma tarzı*

1\. Silah çeşitlerine göre etkili olabilecek şekilde kullanılır. Önce
kesici ve dürtücü silahlar ile ateşli silahlar hedefe tevcih edilir,
sonra ateşli silahların dipçik ve kabzaları kullanılır, daha sonra
kesici ve dürtücü ve ateşli silahlar bilfiil kullanılır.

2\. Silah kullanmak mutlaka ateş etmek değildir. Ateş etmek son çaredir.
Önce havaya ihtar ateşi yapılır. Sonra ayağa doğru ateş edilir,
mukavemet veya taarruza veyahut tehlikeli bir tehdide varan mukavemet
hali devam ederse, hedef gözetilmeksizin ateş edilir.

*IV - Ateş emri ve kendiliğinden ateş etmek*

1\. Ateş etmek bilhassa bunun için emir verilmiş olmasına bağlıdır.

2\. Ateş emri verilmemiş olsa dahi her asker silahını kullanabilir. Ancak
silahını kullanılacağı zamanın ve kullanma derece ve tarzının tayini her
olayın cereyan ettiği haller ve şartlar göz önünde tutularak silahını
kullanacak asker tarafından bizzat takdir olunur.

3466

*V - Ateş emri vermeye yetkili makamlar*

1\. Bu maddede yazılı görevleri yapmak için birliğe görev veren üst
komutan olay yerinde bulunuyorsa sözle ateş emri vermeye yetkilidir.
Komutan, bu emri yazı ile teyit eder.

2\. Asayişe memur edilen kuvvetlerin olay yerinde bulunan birlik komutanı
veya asayişe memur edilen birliğin parçalarına komuta eden en küçük
komutan ve amirler dahi önceden emir verilmemiş olsa bile sözle ateş
emri vermeye yetkilidir.

*VI - Sorumluluk*

Her olayın cereyan ettiği haller ve şartlar göz önünde tutulmak kaydiyle
bu madde hükümlerine göre silahını kullanan askere ve silah kullanma
emrini veren birlik komutanına sorumluluk yüklenemez.

*VII - Soruşturma usulü ve adli yardım*

**(Ek : 22/11/1990 - 3683/5 md.)** Silah kullanmak zorunda kalan asker
kişiler hakkında, hazırlık soruşturması Askeri Savcı, Cumhuriyet Savcısı
veya yardımcıları tarafından yapılır. Haklarında dava açılan sanık asker
kişiler duruşmadan vareste tutulabilir. Olayın mahiyetine ve kusurun
derecesine göre sanığın mensup olduğu Bakanlıkça durumu uygun
görülenlerin vekalet verdiği avukatın ücreti, bu bakanlıkların bütçesine
konulacak ödenekten karşılanır. Avukat tutma ve avukatlık ücretinin
ödeme usul ve esasları, Milli Savunma ve İçişleri bakanlıklarınca bu
Kanunun yürürlüğe girdiği tarihten itibaren üç ay içinde çıkarılacak
yönetmelikle düzenlenir.

**Madde 88 – (Değişik : 25/4/1972 - 1582/1 md.)**

Silah kullanma yetkisini haiz bulunan her asker veya silah kullanma
emrini vermeye yetkili her komutan kanunun tayin etmiş olduğu
müsaadeleri yerinde ve zamanında kullanmaz veya silahlarından tamamiyle
istifade etmezse fiilin mahiyetine göre cezalandırılır.

**Madde 89 –** 87 nci maddede gösterilen hallerden başka hizmete ait bir
vazifeyi yaparken maruz kaldığı bir mukavemeti bertaraf etmek veyahut
askere veya askeri eşyaya karşı yapılan bir tecavüze karşı koymak için
silah kullanmak zarureti hasıl olursa, her asker silah kullanmaya
salahiyetli ve vazifelidir.

**Madde 90 –** 87 ve 89 uncu maddelerde gösterilen hallerden başka her
asker meşru müdafaa halinde silah kullanmaya salahiyettardır.

*N) ASKERİ İNZİBAT KUVVETLERİNİN VAZİFE, TEŞKİL VE YETKİLERİ*

**Madde 91 –** a) Garnizonlarda askeri disiplinin muhafazası, önleyici
zabıta ve adliye vazifeleri ile askeri trafik vazifeleri garnizon
kumandanlarına aittir.

Garnizon kumandanları yukarıda gösterilen vazifeleri merkez
kumandanlıkları marifetiyle yürütür.

Merkez kumandanlıkları; büyük garnizonlarda kadrolarla tesbit ve teşkil
olunur. Diğer garnizonlarda garnizon kumandanları rütbece kendisinden
bir veya nihayet iki derece ast olan bir subayı merkez kumandanı olarak
tayin ve tavzif edebilir. Merkez kumandanlığı teşkiline lüzum görülmiyen
küçük garnizonlarda buna ait vazifeler, garnizon kumandanı tarafından
tayin edilecek bir inzıbat subayı veya astsubayı buna da imkan olmıyan
hallerde bizzat garnizon kumandanı tarafından yapılır.

b\) Merkez kumandanlığı kadro ile tesbit ve teşkil edilmediği ahvalde;
garnizon dahilindeki kıta ve askeri müesseselerin miktarı, şehrin
genişliği ve vazifelerin ehemmiyeti gözönüne alınarak kafi miktarda
subay, astsubay, erbaş ve erler merkez kumandanı veya inzıbat subayı
veya astsubayın emrine verilir ve bunlara inzıbat kuvveti denilir.

Askeri inzıbat kuvveti mensupları Silahlı Kuvvetler Kıyafet
Kararnamesinde tesbit edilen hususi işareti taşırlar.

3467

**Madde 92 –** a) Askeri inzibat erbaş ve erleri vazife esnasında diğer
erbaş veerlere karşı karakol sıfatını ve karakolların kanuni salahiyet
ve mesuliyetlerini haizdirler.

b\) **(Değişik: 28/5/2003-4861/18 md.)** Fakülte ve yüksek okul
öğrencileri ile harp okulu öğrencilerine subaylar gibi; (…) ^(1)^
astsubay meslek yüksek okulu öğrencileri ile astsubay nasbedilmek üzere
temel askerlik eğitimine tâbi tutulanlara astsubaylar gibi muamele
olunur. ^(1)^

c\) Subay ve askeri memurlarla astsubaylar hakkında askeri inzibat
vazifeleri; ancak üst veya kendi rütbelerindeki inzibat subay ve
astsubayları tarafından yapılabilir.

O mahalde salahiyetli bir inzibat subayı veya astsubayı mevcut değilse
vakaya şahit olan üst veya aynı rütbedeki her subay, askeri memur veya
astsubay müdahaleye ve inzibat vazifesini ifaya mecburdur.

Ancak ağır cezayı müstelzim meşhut cürüm halinde subayları, askeri
memurları ve astsubayları dahi yakalamaya askeri inzibatlar, polisler,
jandarmalar ve herkes mezundur.

Bu takdirde dahi suçlu askerler duruma göre ya salahiyetli askeri
inzibat memuru gelinceye kadar vaka mahallinde tutulur veya en yakın
askeri inzibat karakoluna, yoksa askeri makamlara teslim edilir. Bundan
sonra yapılacak hazırlık tahkikatında salahiyetli inzibat memuru veya
mevcut askeri makamın tayin edeceği bir subay bulunur.

**(Ek fıkra: 24/11/2016-6763/6 md.)** Suçun 26/9/2004 tarihli ve 5237
sayılı Türk Ceza Kanununun İkinci Kitap Dördüncü Kısım Dördüncü,
Beşinci, Altıncı ve Yedinci Bölümünde tanımlanan suçlar ile 12/4/1991
tarihli ve 3713 sayılı Terörle Mücadele Kanunu kapsamına giren suçlardan
olması durumunda, dördüncü fıkra hükümleri uygulanmaz ve yakalanan kişi
Cumhuriyet savcısının talimatı ile adli kolluk görevlilerine teslim
edilir.

**Madde 93 –** Üniformalı veya sivil elbiseli subay, askeri memur ve
astsubaylar ağır cezalı cürümler dışındaki suçları işledikleri takdirde
polis veya jandarma kuvvetleri tarafından en yakın askeri makama veya
inzibat karakoluna davet edilir. Askeri şahıs bu daveti kabule
mecburdur.

Bu şahıslara ait hazırlık tahkikatı bizzat C. Müddeiumumileri veya
salahiyetli askeri adli hakimler tarafından yürütülür ve tahkikat
tamamlanıncaya kadar askeri makamlarca nezaret altında tutulurlar. **(Ek
cümle: 24/11/2016-6763/7 md.)** Suçun Türk Ceza Kanununun İkinci Kitap
Dördüncü Kısım Dördüncü, Beşinci, Altıncı ve Yedinci Bölümünde
tanımlanan suçlar ile Terörle Mücadele Kanunu kapsamına giren suçlardan
olması durumunda, kişi Cumhuriyet savcısının talimatı ile adli kolluk
görevlilerine teslim edilir.

**Madde 94 –** Her hangi bir vakada askeri inzibatların kuvveti kafi
gelmediği takdirde en yakın askeri kıtadan asker celbolunur. Acele ve
tehirinde tehlike melhuz olan hallerde en yakın polis ve jandarma
kuvvetlerine de müracaat olunur. Askeri inzibatlar tarafından vaki
olacak yardım talepleri üzerine polis ve jandarmalar tarafından yardımda
bulunulacağı gibi polis ve jandarmalar tarafından vaki olacak yardım
talepleri de askeri inzibatlarca yerine getirilir.

**Madde 95 –** İnzibat er ve erbaşları diğer er ve erbaşlara, inzibat
subay ve astsubayları aynı veya ast rütbedeki bütün subay, askeri memur
ve astsubaylarla er ve erbaşlara ve bütün askeri inzibatlar sivil
şahıslara karşı aşağıda gösterilen hallerde muvakkat yakalama
salahiyetini haizdir.

a\) Bu kanunun 80 inci maddesinde gösterilen hallerde,

b\) Askeri disiplini bozan hallerde,

c\) Adli bir vazifenin yerine getirilmesi hallerinde,

d\) Vazifelerini ifa esnasında veya vazifelerinden dolayı tecavüz veya
hakarete maruz kaldıkları takdirde;

Yukarıdaki hallerde muvakkat yakalananlar hakkında da bu kanunun 82 inci
maddesi son fıkrası hükmü gereğince işlem yapılır.

**Madde 96 –** Askeri inzibatlar vazifeli bulundukları zamanda bu
kanunun 87, 88 ve 89 uncu maddelerinde (Ve her türlü ahvalde de 90 ıncı
maddesinde) zikredilen silah kullanma salahiyetlerini haizdirler.

**Madde 97 –** Askeri inzibatların askeri disiplini muhafaza, önleyici
zabıta ve adliye vazifeleri ile askeri trafik vazifeleri talimatname ve
talimatlarla gösterilir.

–––––––––––––––

*(1) 2/1/2017 tarihli ve 681 sayılı KHK’nin 7 nci maddesiyle, bu fıkrada
yer alan “astsubay hazırlama ve” ibaresi yürürlükten kaldırılmıştır.*

3468

*O) SOSYAL HİZMETLER*

*I -Orduevleri, askerî gazinolar, kışla gazinoları veya vardiya
yatakhaneleri ile diğer tesisler^(1)^*

**Madde 98 – (Değişik : 11/2/2014-6519/11 md.) **

Türk Silahlı Kuvvetleri personelinin sosyal ve moral ihtiyaçlarını
karşılamak, dayanışmayı artırmak, mesleki, sosyal gelişmelerini mümkün
kılacak imkânları hazırlamak maksadıyla ve Genelkurmay Başkanlığının
izni ile;

a\) Orduevi ve bağlısı şubeler,

b\) Askerî gazinolar, kışla gazinoları ve vardiya yatakhaneleri,

kurulabilir.

Orduevi ve bağlısı şubeler ile askerî gazinolar, kışla gazinoları ve
vardiya yatakhanelerinin kadro, kuruluş, idare, yapılacak denetleme ve
işletme şekilleri, verilecek hizmetler, üye aidatı ve kart ücreti
alınmasına ilişkin usul ve esaslar, ihtiyaçların tespit ve temini ile
elde edilen gelirlerin harcanacağı yerler ve diğer hususlar Maliye
Bakanlığının uygun görüşü üzerine yönetmelik ile belirlenir.

Orduevi ve bağlısı şubeler, askerî gazinolar, kışla gazinoları ve
vardiya yatakhanelerinin yılı merkezî yönetim bütçe kanunu ile
belirlenen giderleri genel bütçeden karşılanabilir.

*II - Özel, yerel veya kış eğitim merkezleri^(2)^*

**Madde 99 – (Değişik : 11/2/2014-6519/12 md.)**

Belirli zamanlarda özel askerî eğitimlerin yapılması, personelin moral
ve motivasyonuna katkı sağlanması maksadıyla Genelkurmay Başkanlığının
izni ile özel, yerel veya kış eğitim merkezleri kurulabilir.

Bu tesislerin işletilmesi ve diğer hususlara ilişkin usul ve esaslar
yönetmelikle belirlenir.

Özel, yerel veya kış eğitim merkezlerinin yılı merkezî yönetim bütçe
kanunu ile belirlenen giderleri genel bütçeden karşılanabilir.

**Madde 100 –** Ordu evleri, askeri gazinoları ve kışla gazinoları
askeri bina olup askeri mahal vasıf ve mahiyetini haizdir.

**Madde 101 – (Değişik : 11/2/2014-6519/13 md.)**

Orduevleri, askerî gazinolar, kışla gazinoları ve vardiya yatakhaneleri
ile özel, yerel ve kış eğitim merkezlerinin gelirleri;

a\) İşletme gelirlerinden,

b\) Kira gelirlerinden,

c\) Üye aidatlarından,

d\) Bağış ve kart ücretlerinden,

e\) Diğer orduevi, askerî gazino, kışla gazinoları ve vardiya
yatakhaneleri ile özel, yerel ve kış eğitim merkezlerinin gelir ve
sermayelerinden yetkili komutanlığın izni ile yapılacak aktarımlardan,

f\) Sergi, fuar, promosyon, reklam ve diğer gelirlerden,

g\) Yukarıda sayılan gelirlerden elde edilecek faiz gelirlerinden,

oluşur.

\_\_\_\_\_\_\_\_\_\_\_\_

*(1) 11/2/2014 tarihli ve 6519 sayılı Kanunun 11 inci maddesiyle bu
maddenin başlığı “Ordu pazarları” iken metne işlendiği şekilde
değiştirilmiştir.*

*(2) 11/2/2014 tarihli ve 6519 sayılı Kanunun 12 nci maddesiyle bu
maddenin başlığı “Ordu evleri ve askeri gazinolar” iken metne işlendiği
şekilde değiştirilmiştir.*

3468-1

Orduevleri, askerî gazinolar, kışla gazinoları ve vardiya yatakhaneleri
ile özel, yerel veya kış eğitim merkezlerinin sermayeleri birinci
fıkrada belirtilenlere ilave olarak Millî Savunma Bakanlığı, Jandarma
Genel Komutanlığı ve Sahil Güvenlik Komutanlığı bütçelerine konulacak
ödeneklerden oluşur.

**Madde 102 – (Değişik : 11/2/2014-6519/14 md.)**

Genelkurmay Başkanlığının izni ile lüzum ve ihtiyaç görülen yerlerde,
rehabilitasyon merkezleri, gazi uyum evleri ve refakatçi misafirhaneleri
ile kreş, gündüz bakımevleri ve özel bakım merkezleri açılıp
işletilebilir.

Bu tesislerin işletilmesi ve diğer hususlara ilişkin usul ve esaslar
yönetmelikle belirlenir.

**Madde 103 – (Değişik : 11/2/2014-6519/15 md.)**

Orduevleri, askerî gazinolar, kışla gazinoları, askerî müzeler ve
vardiya yatakhaneleri ile özel, yerel ve kış eğitim merkezlerinde, özel
bir ihtisas gerektiren hizmetlerin; personel yetersizliği veya maliyeti
nedeniyle verilememesi durumunda bu hizmetler, hizmet alımı veya
kiralama yoluyla dışarıdan karşılanabilir. Aralarında kabul edilebilir
doğal bir bağlantı olması hâlinde mal ve hizmet alımları birlikte
yapılabilir.

Bu tesislerin kiraya verilmesi, işletilmesi, işlettirilmesi, mal ve
hizmet alımı işlemleri tesis müdürlüklerince yerine getirilir. Bu
şekilde elde edilen gelirler, genel bütçe gelirleri ile
ilişkilendirilmeksizin tesis gelirlerine dâhil edilir.

Tesislerin kiraya verilmesi, mal ve hizmet alımı sonucu sağlanan
gelirlerin dağıtım yerleri, oranları ve kullanılması, yapılacak
denetlemeler ve diğer hususlara ilişkin usul ve esaslar Maliye
Bakanlığının uygun görüşü üzerine yönetmelik ile belirlenir.

*Askerî kantinler*

**Madde 104 – (Değişik : 11/2/2014-6519/16 md.)**

Türk Silahlı Kuvvetleri personelinin dayanıklı tüketim malları hariç
zaruri ihtiyaçlarının daha ucuz ve kolaylıkla sağlanmasını temin
maksadıyla her kışlada kantin kurulabilir. İhtiyaç hâlinde bu
kantinlerin kışla içinde veya dışında şubeleri açılabilir.

Askerî kantinlerin tamamı, bir kısmı, bazı şubeleri veya reyonları
kiraya verilebilir ya da üçüncü şahıslara işlettirilebilir. Özel bir
ihtisas gerektiren hizmetlerin personel yetersizliği veya maliyeti
nedeniyle verilememesi durumunda bu hizmetler, hizmet alımı yoluyla da
dışarıdan karşılanabilir. Aralarında kabul edilebilir doğal bir bağlantı
olması hâlinde mal ve hizmet alımları birlikte yapılabilir.

Askerî kantinlerin işletilmesi, işlettirilmesi veya kiraya verilmesi
kışla komutanlıklarınca yerine getirilir. Bu şekilde elde edilen
gelirler, genel bütçe gelirleri ile ilişkilendirilmeksizin kantin
gelirlerine dâhil edilir.

Kantinlerin; teşkili, idaresi, işletilmesi ve kontrol şekilleri,
gelirleri ve gelirlerinin harcanması, işletilmesi, işlettirilmesi veya
kiraya verilmesinden sağlanan gelirlerin dağıtım yerleri ve oranlarına
ilişkin usul ve esaslar ile yapılacak denetlemelere ilişkin hususlar
Maliye Bakanlığının uygun görüşü üzerine yönetmelik ile belirlenir.

3468-2

*III - Askerî müzeler^(1)^*

**Madde 105 – (Değişik : 11/2/2014-6519/17 md.)**

Türk Silâhlı Kuvvetlerinin sosyal, tarihi ve teknik gelişimini dönemlere
göre yansıtmak, dünya tarihindeki etkinliğini, kahramanlığını, yerine
getirdiği görevlerini sergileyerek; Türk Milletinin millî birlik ve
beraberlik duygularını geliştirmek, kendi sahasındaki tarih ve askerlik
ile ilgili bilimsel araştırmalar ve incelemeler için bir ortam
hazırlamak, bu hususları belgeleyen kültür varlıklarının korunmasını,
saklanmasını, sergilenmesini sağlamak amacı ile 21/7/1983 tarihli ve
2863 sayılı Kültür ve Tabiat Varlıklarını Koruma Kanununa göre askerî
müzeler kurulur.

Askerî müzelerden elde edilen gelirler, bu yerlerin yenilenmesine ve
yeniden inşasına veya idamesi ile modern hâle getirilmesine ve
kitaplıkların tesis ve zenginleştirilmesine sarf olunur.

\_\_\_\_\_\_\_\_\_\_\_\_

*(1) 11/2/2014 tarihli ve 6519 sayılı Kanunun 17 nci maddesiyle bu
maddenin başlığı “Dinlenme kampları ve karşılama ekipleri” iken metne
işlendiği şekilde değiştirilmiştir.*

3469

*IV - Muafiyet ve istisnalar^(1)^*

**Madde 106 – (Değişik : 11/2/2014-6519/18 md.)**

Bu Kanun kapsamında Türk Silahlı Kuvvetleri tarafından kuruluş
amaçlarına göre işletilen orduevi ve bağlı şubeleri, askerî gazinolar,
kışla gazinoları, vardiya yatakhaneleri ve bunların müştemilatı, özel,
yerel ve kış eğitim merkezleri, askerî kantinler ve askerî müzeler
kurumlar vergisinden muaftır. Bu muafiyet, 31/12/1960 tarihli ve 193
sayılı Gelir Vergisi Kanunu ile 13/6/2006 tarihli ve 5520 sayılı
Kurumlar Vergisi Kanunu uyarınca yapılacak vergi kesintilerini kapsamaz.

Bu maddede sayılan tesisler emlak vergisinden, bu tesislerin mal ve
hizmet alımları nedeniyle düzenlediği ödemeye ilişkin kâğıtlar damga
vergisinden istisnadır.

*V - Hazine payı^(2)^*

**Madde 107 – (Değişik : 11/2/2014-6519/19 md.)**

Orduevi ve bağlısı şubeler ile özel, yerel veya kış eğitim merkezleri ve
kışla dışındaki askerî kantinlerin aylık gayrisafi hasılatının %1’i ile
askerî müzelerin kültür sitesi aylık gayrisafi hasılatının %1’i en geç
takip eden ayın 20’sine kadar genel bütçeye gelir kaydedilmek üzere
ilgili muhasebe birimine yatırılır. Bu oranı, sayılan tesislerin
faaliyet türleri itibarıyla topluca veya ayrı ayrı ya da her bir tesis
için ayrı ayrı sıfıra kadar indirmeye Maliye Bakanı yetkilidir.

*VI - Askeri nakil vasıtalarından istifade*

**Madde 108 –** Subay, askeri memur ve astsubaylar ile aileleri
aşağıdaki hallerde askeri kara ve deniz nakil vasıtalarından
faydalanabilirler:

a\) Mesaiye geliş ve gidiş için ihdas edilecek servis vasıtalarından,

b\) Şehir içi ev eşyası ve mahrukat nakline tahsis edilecek vasıtalardan,

c\) Uzak garnizonlarda oturanların kendileri ve ailelerinin şehirle
irtibatlarının temini ve çocuklarının okula götürülüp getirilmesi için
ihdas edilecek servis vasıtalarından,

d\) Umumi vasıtaların işlemediği garnizon ve kıtalara tayin edilen subay,
askeri memur ve astsubayların zati esyaları ile ailesi efradı ve kendisi
umumi vasıtanın en son gittiği yerden vazife mahalline kadar askeri
vasıta ile götürülür ve getirilir.

e\) **(Ek : 23/6/1976 - 2016/1 md.)** Acilen sevki gereken hasta ve
cenaze nakilleri için tahsis edilecek vasıtalardan,

**(Ek : 23/6/1976 - 2016/1 md.)** Savaşta ve olağanüstü hallerde, izinli
personel ve hizmetin gerektirdiği diğer işlerde görevlendirilecek
personel ile sivil moral ekipleri, harekat bölgesine ve harekatla ilgili
diğer garnizonlara gidiş ve dönüşlerinde kara, deniz ve hava ulaştırma
araçlarından yararlandırılabilirler.

**(Ek : 23/6/1976 - 2016/1 md.)** Barışta olağanüstü hallerde,
Genelkurmay Başkanının emri ile önemli kişiler veya görev ve hizmetler
için hava ulaştırma araçları tahsis edilebilir.

Yukarıdaki maksatlar için nakil vasıtalarının tahsisi ve bunlardan
istifade şekli talimatname ile tesbit olunur.

\_\_\_\_\_\_\_\_\_\_\_\_\_\_

*(1) 11/2/2014 tarihli ve 6519 sayılı Kanunun 18 inci maddesiyle bu
maddenin başlığı “Askeri kantinler” iken metne işlendiği şekilde
değiştirilmiştir.*

*(2) 11/2/2014 tarihli ve 6519 sayılı Kanunun 19 uncu maddesiyle bu
maddenin başlığı “Bakım ve onarım tesislerinden istifade” iken metne
işlendiği şekilde değiştirilmiştir.*

3470

*VII - Sivil nakil vasıtalarından tenzilatlı istifade*

**Madde 109 –** Subay, askeri memur ve astsubaylar resmi elbiseli
oldukları veya sivil elbiseli iken hüviyet kartlarını ibraz ettikleri
takdirde Türkiye Cumhuriyeti Devlet Demiryolları ve Denizcilik Bankası
nakil vasıtalarında tenzilatlı olarak seyahat ederler.

Erbaş ve erler şehirlerarası seyahatlerde izin belgesi göstermek
suretiyle tenzilatlardan faydalanırlar. Şehiriçi seyahatlerde tenzilat
için izin belgesi aranmaz.

Sevk muhtırası ile yapılacak seyahatler tam ücrete tabidir.

*P) MERASİM*

**Madde 110 –** Askeri merasimler; Askeri Merasim ve Protokol
Talimatnamesi esaslarına göre yapılır.

*R) HARB ESİRLERİ VE MÜLTECİLER*

**Madde 111 –** Harb esirleri hakkında 6020 ve mülteciler hakkında da
4104 sayılı kanun hükümleri tatbik olunur.

*S) TABİİ AFETLERDE YARDIM*

**Madde 112 –** Yer sarsıntısı, yangın, su basması, yer kayması, kaya
düşmesi, çığ ve benzeri tabii afetler zuhurunda 7269 sayılı kanun ve
ekleri hükümleri dahilinde hareket olunur.

*T) ASKERİ ÖĞRENCİLER*

**Madde 113 –** a) **(Değişik: 28/5/2003-4861/19 md.)** Astsubay meslek
yüksek okulları, fakülte ve yüksek okullar ile harp okullarında okuyan
askerî öğrenciler ile astsubay nasbedilmek üzere temel askerlik
eğitimine tâbi tutulan adaylar, 1632 sayılı Askerî Ceza Kanunu ve 353
sayılı Askerî Mahkemeler Kuruluşu ve Yargılama Usulü Kanununun
uygulaması bakımından askerlik yükümlülüğü altına girmiş sayılır ve
diğer askerlere uygulanan hükümler bunlara da aynen uygulanır.

b\) **(Değişik: 28/5/2003-4861/19 md.)** Bütün askerî öğrenciler,
subaylara; astsubay hazırlama ve astsubay meslek yüksek okulu
öğrencileri ile astsubay nasbedilmek üzere temel askerlik eğitimine tâbi
tutulan adaylar, aynı zamanda astsubaylara karşı ast durumunda olup,
askerî öğrencilerin, belirtilen hallerin dışında, gerek kendi aralarında
gerekse erbaş ve erlere karşı astlık ve üstlük ilişkileri yoktur.

c\) **(Mülga: 25/7/2016-KHK-669/10 md.; Aynen kabul: 9/11/2016-6756/10
md.)**

d\) Bütün askeri öğrencilerin yalnız kendileri bu kanunun (G) bölümünde
belirtilen sağlık işleri ile ilgili hükümlerden ve şehiriçi ve
şehirlerarası seyahatten emsali sivil talebeler gibi tenzilatlı
tarifeden istifade ederler.(J) bölümünde gösterilen hükümler dahilinde
nöbet hizmetlerine sokulabilirler.

**Madde 114 –** Bu Kanunun yukarda gösterilen esasları da göz önünde
tutularak, askeri öğrenciler hakkında tatbik şekli talimatnamede ayrıca
teferruatlı olarak gösterilir.

Askeri öğrenciler diğer hususlarda kendi okul talimatlarına tabidirler.

*U) SİLAHLI KUVVETLERDE ÇALIŞAN SİVİL PERSONEL*

**Madde 115 –** Silahlı Kuvvetlerde çalışan sivil memur, müstahdem,
müteferrik müstahdem ve gündelikçi sivil personel bu kanunun askerlere
tahmil ettiği sorumluluk ve hizmetlerin ifası bakımından:

a\) Amir vazifesi alanlar; maiyetindeki bütün askeri ve sivil personele
hizmetin icabettirdiği emirleri verebilir. **(Mülga ikinci ve üçüncü
cümle: 3/10/2016-KHK-676/53 md.)(…)**

b\) Bütün sivil personel emrinde çalıştıkları askeri amirlere karşı ast
durumunda olup bu kanunun 14 üncü maddesinin asta tahmil ettiği
vazifeleri aynen yapmaya mecburdurlar. **(Mülga ikinci cümle:
31/1/2013-6413/45 md.) (…)**

3471

**Madde 116 –** Sivil personelin, bu kanunun askerlere tanıdığı hak ve
salahiyetlerden faydalanmaları ve mükellefiyetleri yerine getirmeleri
aşağıdaki esaslar dahilinde olur:

a\) Bu Kanunun müracat ve şikayet bölümlerinde gösterilen usul, hak ve
kayıtlara aynen tabidirler

b\) Bu Kanunun 33 üncü maddesinde gösterilen izin hakkındaki hükümlere
aynen riayetle mükellef olup senelik izinleri hususi kanunlardaki
esaslara göre tayin ve tanzim olunur.

c\) **(Mülga : 22/1/2015 - 6586/110 md.)**

d\) Sivil personel Silahlı Kuvvetlerde gördükleri hizmetlerin
hususiyetleri göz önüne alınarak bu kanunun 77 nci maddesi gereğince
nöbet hizmetlerine sokulabilirler.

e\) Sivil personelin yalnız kendileri ordu pazarları ve askeri
kantinlerden aynen ve askerler gibi, askeri nakil vasıtalarından ise bu
kanunun 108 inci maddesi hükmünden faydalanabilirler.

f\) **(Değişik : 22/11/1990 - 3683/9 md.)** Sivil personelin görevdeki
kıyafetleri, Kıyafet Yönetmeliğinde gösterilir.

g\) **(Ek : 22/11/1990 - 3683/9 md.)** Milli Savunma Bakanlığı ile
Genelkurmay Başkanlığı kadrolarında veya kadro açıklamalar bölümünde
özel nitelikli olarak gösterilen görev yerlerine atanan sivil memurlar
Türk Silahlı Kuvvetleri sosyal tesislerinden görevlendirildikleri kadro
derecesindeki subaylar gibi istifade ederler. Bu statüdeki sivil
memurlar ile askeri personel arasındaki protokol münasebetlerinin
düzenlenmesinde de aynı esas uygulanır. ^(1)^

**Madde 117 –** Bu Kanunun yukarıda gösterilen esasları da gözönünde
tutularak Silahlı Kuvvetlerde çalışan sivil personel hakkında tatbik
şekli talimatnamede ayrıca teferruatlı olarak gösterilir.

**Madde 118 –** Bu Kanunun yürürlüğe girmesinden önce muhtelif
kanunlarda geçen erat tabiri "erbaş ve er" olarak değiştirilmiştir.

**Madde 119 –** 2771 sayılı Ordu Dahili Hizmet Kanunu ile tadil ve
ekleri ve 285O sayılı Kanunla tadil edilen 1111 sayılı Askerlik
Kanununun 1 inci maddesinin son fıkrası yürürlükten kaldırılmıştır.

**Madde 120 –** Bu Kanunda mevcudolan hükümlerin Kara, Deniz ve Hava
Kuvvetlerinde, barış ve savaşta ve düşman karşısında tatbik şekli Milli
Savunma Bakanlığınca hazırlanacak talimatname ile ayrıca tayin ve tafsil
olunur.

**Ek Madde** **1 –** **(Ek: 10/3/2011-6191/10 md.)**

Sözleşmeli Erbaş ve Er Kanunu kapsamında istihdam edilen sözleşmeli
erbaş ve erlere, bu Kanunun erbaş ve erlere ilişkin hükümleri aynen
uygulanır.

–––––––––––––––

*(1) 2/1/2017 tarihli ve 681 sayılı KHK’nin 8 inci maddesiyle, bu bentte
yer alan* “*Türk Silahlı Kuvvetleri kadrolarında” ibaresi “Genelkurmay
Başkanlığı kadrolarında” şeklinde değiştirilmiştir.*

3472

**Ek Madde** **2 –** **(Ek: 22/1/2015-6586/37 md.)**

Asker kişilerin kıta, karargâh ve kurumlarda ya da görev esnasında veya
görev yerlerinde ölümü hâlinde soruşturma ve kovuşturma süresince yasal
mirasçılarını temsil etmek üzere kendilerinin seçtiği bir avukat vekil
olarak görevlendirilir. Fiili veya hukuki imkânsızlık nedeniyle
görevlendirme yapılamaması hâlinde bu görev, baro tarafından
belirlenecek bir avukat tarafından yürütülür. Yasal mirasçıların
avukatının gelmesi hâlinde baro tarafından seçilen avukatın görevi sona
erer. Görevlendirilen vekilin savcılıkça yapılacak olay yeri inceleme,
ölü muayenesi ve otopsi ile tanık ve bilirkişi dinlenmesi işlemleri
sırasında hazır bulunması zorunludur.

Ölenin yasal mirasçıları tarafından seçilen veya baroca görevlendirilen
vekilin ücreti müteveffanın mensubu olduğu bakanlığın bütçesine
konulacak ödenekten karşılanır; avukat tutma, baro tarafından seçim ve
avukatlık ücretinin ödenmesine ilişkin usul ve esaslar, Millî Savunma ve
İçişleri Bakanlıklarınca bu Kanunun yürürlüğe girdiği tarihten itibaren
üç ay içinde müştereken çıkarılan yönetmelikle düzenlenir.

**Geçici Madde 1-(Ek: 25/7/2016-KHK-669/11 md.; Aynen kabul:
9/11/2016-6756/11 md.)**

Bu maddenin yürürlüğe girdiği tarihten önce sağlık nedeniyle sınıf veya
statü değişikliği işlemine tabi tutulan Türk Silahlı Kuvvetleri
personeli, bir yıl içinde başvurmaları halinde Milli Savunma ve Sağlık
Bakanlıklarının müştereken oluşturacağı komisyonlar tarafından yeniden
sağlık muayenesine tabi tutulurlar. Verilecek raporlar kesin olup, bu
rapor sonucuna göre haklarında işlem tesis edilir.

**Madde 121 –** Bu Kanunun sağlık işlerine ait 57 - 70 inci madde
hükümleri 1 Mart 1961 tarihinde diğer hükümleri yapılacak talimatname
ile birlikte 27 Mayıs 1961 tarihinde yürürlüğe girer.

**Madde 122 –** Bu Kanun hükümlerini Bakanlar Kurulu yürütür.

3472-1

**4/1/1961 TARİHLİ VE 211 SAYILI KANUNA İŞLENEMEYEN**

**HÜKÜMLER:**

1\) **7/2/1990 tarihli ve 3612 sayılı Kanunun Geçici Maddesi :**

**Geçici Madde –** İlgili kanunlarında tüzükle düzenlenmesi öngörülmekle
birlikte bu Kanun ile yönetmelik şeklinde tanzimi uygun bulunan
hususlarla ilgili olarak çıkarılması gereken yönetmelikler yürürlüğe
girinceye kadar mevcut hükümlerin uygulanmasına devam olunur.

2\) **22/11/1990 tarihli ve 3683 sayılı Kanunun 10 uncu maddesi :**

**Madde 10 –** Asker kişilerle ilgili olup diğer kanunlarda geçen
"Kıyafet Kararnamesi" ibaresi, "Kıyafet Yönetmeliği" şeklinde
değiştirilmiştir.

3\) **23/2/2005 tarihli ve 5305 sayılı Kanunun Geçici Maddesi :**

**Geçici Madde 1-** Bu Kanunun yürürlüğe girmesinden önce uzun süreli
tedavi gerektiren hastalıklar nedeniyle okulları ile ilişikleri kesilen
askerî öğrencilerin tedavileri hakkında da 70 inci maddenin ikinci
fıkrası hükümleri uygulanır.

3473

**211 SAYILI KANUNA EK VE DEĞİŞİKLİK GETİREN MEVZUATIN VEYA ANAYASA
MAHKEMESİ TARAFINDAN İPTAL EDİLEN**

**HÜKÜMLERİN YÜRÜRLÜĞE GİRİŞ TARİHİNİ GÖSTERİR LİSTE**

  ---------------------------------------------------------------------------- ------------------------------------------------------------------------------------------------------------------------------------------------------------------------------------------------------------------------------------------------ ------------------------------------------------------------------------------------------------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **211 sayılı Kanunun değişen veya iptal edilen maddeleri**                                                                                                                                                                                       **Yürürlüğe Giriş Tarihi**

  172                                                                          —                                                                                                                                                                                                                                                19/2/1963

  725                                                                          —                                                                                                                                                                                                                                                21/2/1966

  926                                                                          Kıta tazminatına ait hükümleri                                                                                                                                                                                                                   1 Aralık 1967 tarihinden geçerli olmak üzere 172 nci maddede gösterilen yönetmeliğin yürürlüğe konulduğu tarihte
                                                                                                                                                                                                                                                                                                                                
                                                                               Kademe terfii, aylıklar harçlıklar mahrumiyet yeri ödeneği, öğrenim yurtları ve burslar ile aile yardımı ödeneği, ölüm yardımı ödeneği, temsil giderleri, emeklilik ikramiyesi (49 uncu madde uyarınca verilecek tazminatlar hariç) ve yakacak   1/3/1970
                                                                                                                                                                                                                                                                                                                                
                                                                               yardımına ait hükümleri                                                                                                                                                                                                                          10/8/1967
                                                                                                                                                                                                                                                                                                                                
                                                                               Diğer hükümleri                                                                                                                                                                                                                                  

  1423                                                                         —                                                                                                                                                                                                                                                14/7/1971

  1582                                                                         —                                                                                                                                                                                                                                                5/5/1972

  2016                                                                         —                                                                                                                                                                                                                                                2/7/1976

  2083                                                                         —                                                                                                                                                                                                                                                24/3/1977

  2259                                                                         —                                                                                                                                                                                                                                                23/2/1980

  2318                                                                         —                                                                                                                                                                                                                                                18/10/1980

  2537                                                                         —                                                                                                                                                                                                                                                18/10/1981

  2861                                                                         —                                                                                                                                                                                                                                                25/6/1983

  3084                                                                         —                                                                                                                                                                                                                                                1/12/1984
  ---------------------------------------------------------------------------- ------------------------------------------------------------------------------------------------------------------------------------------------------------------------------------------------------------------------------------------------ ------------------------------------------------------------------------------------------------------------------

3474

**211 SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL**

**EDİLEN HÜKÜMLERİN YÜRÜRLÜĞE GİRİŞ TARİHİNİ**

**GÖSTERİR LİSTE**

  ---------------------------------------------------------------------------- ------------------------------------------------------------ ----------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **211 sayılı Kanunun değişen veya iptal edilen maddeleri**   **Yürürlüğe Giriş Tarihi**

  2771                                                                         İkinci madde                                                 16/5/1982
                                                                                                                                            
                                                                               4, 6, 7, 10 maddeler                                         1/4/1983
                                                                                                                                            
                                                                               Diğer maddeleri                                              1/1/1983

  KHK/243                                                                      —                                                            31/12/1984

  KHK/336                                                                      —                                                            5/8/1988

  3612                                                                         —                                                            16/2/1990

  3683                                                                         4 üncü maddesi                                               29/5/1991
                                                                                                                                            
                                                                               Diğer Maddeleri                                              29/11/1990

  KHK/469                                                                      —                                                            2/1/1992

  3810                                                                         —                                                            3/7/1992

  KHK/499                                                                      —                                                            2/9/1993

  4187                                                                         —                                                            13/10/1996

  4375                                                                         —                                                            2/8/1998

  4418                                                                         —                                                            29/7/1999

  4419                                                                         —                                                            29/7/1999

  4861                                                                         —                                                            6/6/2003

  4902                                                                         —                                                            24/6/2003

  5305                                                                         60, 66, 70 ve İşlenemeyen Hüküm                              26/2/2005

  5365                                                                         68, 69, 70, 105, 116                                         21/6/2005
  ---------------------------------------------------------------------------- ------------------------------------------------------------ ----------------------------

3474-1

  ------------------------------------------------------------------------------------- --------------------------------------------------------------------------------------------------------------------------------------------------------------------------- ----------------------------
  **Değiştiren Kanunun/ KHK’nin/ İptal Eden Anayasa Mahkemesinin Kararının Numarası**   **211 sayılı Kanunun değişen veya iptal edilen maddeleri**                                                                                                                  **Yürürlüğe Giriş Tarihi**
  **5758**                                                                              **69**                                                                                                                                                                      **9/5/2008**
  **6191**                                                                              **3, Ek Madde 1**                                                                                                                                                           **22/3/2011**
  **6413**                                                                              **115**                                                                                                                                                                     **16/2/2013**
  **6496**                                                                              **2, 35, 43**                                                                                                                                                               **31/7/2013**
  **6514**                                                                              **57**                                                                                                                                                                      **18/1/2014**
  **6519**                                                                              **34, 34/A, 43, 46, 98, 99, 101, 102, 103, 104, 105, 106, 107**                                                                                                             **22/2/2014**
  **6586**                                                                              **57, 58, 59, 60, 61, 62, 63, 64, 65, 66, 67, 69, 70, 70/A, 70/B, 71, 72, 73, 116, Ek Madde 2, G) Sağlık İşleri” bölümünde yer alan I-II- III nolu alt bölüm başlıkları**   **3/2/2015**
  **6638**                                                                              **34**                                                                                                                                                                      **4/4/2015**
  **KHK/669**                                                                           **70/A, 113, Geçici Madde 1**                                                                                                                                               **31/7/2016**
  **KHK/676**                                                                           **115**                                                                                                                                                                     **29/10/2016**
  **6756**                                                                              **70/A, 113, Geçici Madde 1**                                                                                                                                               **24/11/2016**
  **6763**                                                                              **92, 93**                                                                                                                                                                  **2/12/2016**
  **KHK/681**                                                                           **1, 12, 19, 62, 69, 70, 92, 116**                                                                                                                                          **6/1/2017**
  ------------------------------------------------------------------------------------- --------------------------------------------------------------------------------------------------------------------------------------------------------------------------- ----------------------------

 

 
