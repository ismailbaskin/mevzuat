10975

**TÜRK TİCARET KANUNU ^(1)^**

**Kanun Numarası : 6102**

**Kabul Tarihi : 13/1/2011**

**Yayımlandığı R.Gazete : Tarih: 14/2/2011 Sayı : 27846**

**Yayımlandığı Düstur : Tertip : 5 Cilt : 50 **

**BAŞLANGIÇ**

**A) Kanunun uygulama alanı**

**I - Ticari hükümler**

**MADDE 1**- (1) Türk Ticaret Kanunu, 22/11/2001 tarihli ve 4721 sayılı
Türk Medenî Kanununun ayrılmaz bir parçasıdır. Bu Kanundaki hükümlerle,
bir ticari işletmeyi ilgilendiren işlem ve fiillere ilişkin diğer
kanunlarda yazılı özel hükümler, ticari hükümlerdir.

\(2) Mahkeme, hakkında ticari bir hüküm bulunmayan ticari işlerde, ticari
örf ve âdete, bu da yoksa genel hükümlere göre karar verir.

**II - Ticari örf ve âdet **

**MADDE 2**- (1) Kanunda aksine bir hüküm yoksa, ticari örf ve âdet
olarak kabul edildiği belirlenmedikçe, teamül, mahkemenin yargısına esas
olamaz. Ancak, irade açıklamalarının yorumunda teamüller de dikkate
alınır.

\(2) Bir bölgeye veya bir ticaret dalına özgü ticari örf ve âdetler genel
olanlara üstün tutulur. İlgililer aynı bölgede değillerse, kanunda veya
sözleşmede aksi öngörülmedikçe, ifa yerindeki ticari örf ve âdet
uygulanır.

\(3) Ticari örf ve âdet, tacir sıfatını haiz bulunmayanlar hakkında ancak
onlar tarafından bilindiği veya bilinmesi gerektiği takdirde uygulanır.

**III - Ticari işler**

**MADDE 3**- (1) Bu Kanunda düzenlenen hususlarla bir ticari işletmeyi
ilgilendiren bütün işlem ve fiiller ticari işlerdendir.

–––––––––––––––––

*(1) 26/6/2012 tarihli ve 6335 sayılı Kanunun 42 nci maddesiyle, bu
Kanunda yer alan;*

*1) “Sanayi ve Ticaret Bakanlığı”, “Sanayi ve Ticaret Bakanlığının”,
“Sanayi ve Ticaret Bakanlığınca”, “Sanayi ve Ticaret Bakanlığından”,
“Sanayi ve Ticaret Bakanlığına” ibareleri sırasıyla “Gümrük ve Ticaret
Bakanlığı”, “Gümrük ve Ticaret Bakanlığının”, “Gümrük ve Ticaret
Bakanlığınca”, “Gümrük ve Ticaret Bakanlığından”, “Gümrük ve Ticaret
Bakanlığına”,*

*2) “Ulaştırma Bakanlığınca” ibareleri “Ulaştırma, Denizcilik ve
Haberleşme Bakanlığınca”,*

*3) “Denizcilik Müsteşarlığı”, “Denizcilik Müsteşarlığının”, “Denizcilik
Müsteşarlığınca”, “Denizcilik Müsteşarlığına”, “Denizcilik
Müsteşarlığından” ibareleri sırasıyla “Ulaştırma, Denizcilik ve
Haberleşme Bakanlığı”, “Ulaştırma, Denizcilik ve Haberleşme
Bakanlığının”, “Ulaştırma, Denizcilik ve Haberleşme Bakanlığınca”,
“Ulaştırma, Denizcilik ve Haberleşme Bakanlığına”, “Ulaştırma,
Denizcilik ve Haberleşme Bakanlığından”,*

*şeklinde değiştirilmiştir.*

10976

**IV – Ticari davalar, çekişmesiz yargı işleri ve delilleri ^(1)^**

**1. Genel olarak ^(2)^**

**MADDE 4**- (1) Her iki tarafın da ticari işletmesiyle ilgili
hususlardan doğan hukuk davaları ve çekişmesiz yargı işleri ile
tarafların tacir olup olmadıklarına bakılmaksızın;

a\) Bu Kanunda,

b\) Türk Medenî Kanununun, rehin karşılığında ödünç verme işi ile
uğraşanlar hakkındaki 962 ilâ 969 uncu maddelerinde,

c\) 11/1/2011 tarihli ve 6098 sayılı Türk Borçlar Kanununun malvarlığının
veya işletmenin devralınması ile işletmelerin birleşmesi ve şekil
değiştirmesi hakkındaki 202 ve 203, rekabet yasağına ilişkin 444 ve 447,
 yayın sözleşmesine dair 487 ilâ 501, kredi mektubu ve kredi emrini
düzenleyen 515 ilâ 519, komisyon sözleşmesine ilişkin 532 ilâ 545,
ticari temsilciler, ticari vekiller ve diğer tacir yardımcıları için
öngörülmüş bulunan 547 ilâ 554, havale hakkındaki 555 ilâ 560, saklama
sözleşmelerini düzenleyen 561 ilâ 580 inci maddelerinde,

d\) Fikrî mülkiyet hukukuna dair mevzuatta,

e\) Borsa, sergi, panayır ve pazarlar ile antrepo ve ticarete özgü diğer
yerlere ilişkin özel hükümlerde,

f\) Bankalara, diğer kredi kuruluşlarına, finansal kurumlara ve ödünç
para verme işlerine ilişkin düzenlemelerde,

öngörülen hususlardan doğan hukuk davaları ve çekişmesiz yargı işleri
ticari dava ve ticari nitelikte çekişmesiz yargı işi sayılır. Ancak,
herhangi bir ticari işletmeyi ilgilendirmeyen havale, vedia ve fikir ve
sanat eserlerine ilişkin haklardan doğan davalar bundan istisnadır.

\(2) Ticari davalarda da deliller ile bunların sunulması 18/6/1927
tarihli ve 1086 sayılı Hukuk Usulü Muhakemeleri Kanunu hükümlerine
tabidir.

**2. Ticari davalar ve çekişmesiz yargı işlerinin görüleceği mahkemeler
^(3)^**

**MADDE 5**- (1) Aksine hüküm bulunmadıkça, dava olunan şeyin değerine
veya tutarına bakılmaksızın asliye ticaret mahkemesi tüm ticari davalar
ile ticari nitelikteki çekişmesiz yargı işlerine bakmakla görevlidir.
^(4)^

––––––––––––––

*(1) Bu üst başlık “IV - Ticari davalar ve delilleri” iken, 26/6/2012
tarihli ve 6335 sayılı Kanunun 1 inci maddesiyle metne işlendiği şekilde
değiştirilmiştir.*

*(2) 26/6/2012 tarihli ve 6335 sayılı Kanunun 1 inci maddesiyle, bu
maddenin birinci fıkrasında yer alan “doğan hukuk davaları”
ibarelerinden sonra gelmek üzere “ve çekişmesiz yargı işleri” ibareleri
ve “ticari dava” ibaresinden sonra gelmek üzere “ve ticari nitelikte
çekişmesiz yargı işi” ibaresi eklenmiştir.*

*(3) Bu madde başlığı “2. Ticari davaların görüleceği mahkemeler” iken,
26/6/2012 tarihli ve 6335 sayılı Kanunun 2 nci maddesiyle metne
işlendiği şekilde değiştirilmiştir.*

*(4) 26/6/2012 tarihli ve 6335 sayılı Kanunun 2 nci maddesiyle, bu
fıkrada yer alan “davalara” ibaresi ise “davalar ile ticari nitelikteki
çekişmesiz yargı işlerine” şeklinde değiştirilmiştir.*

10976-1

\(2) Bir yerde asliye ticaret mahkemesi varsa, asliye hukuk mahkemesinin
görevi içinde bulunan ve 4 üncü madde hükmünce ticari sayılan davalarla
özel hükümler uyarınca ticaret mahkemesinde görülecek diğer işlere
asliye ticaret mahkemesinde bakılır. Bir yerde ticaret davalarına bakan
birden çok asliye ticaret mahkemesi varsa, iş durumunun gerekli kıldığı
yerlerde Hâkimler ve Savcılar Yüksek Kurulunca, asliye ticaret
mahkemelerinden biri veya birkaçı münhasıran bu Kanundan ve diğer
kanunlardan doğan deniz ticaretine ve deniz sigortalarına ilişkin hukuk
davalarına bakmakla görevlendirilebilir.

\(3) **(Değişik: 26/6/2012-6335/2 md.)** Asliye ticaret mahkemesi ile
asliye hukuk mahkemesi ve diğer hukuk mahkemeleri arasındaki ilişki
görev ilişkisi olup, bu durumda göreve ilişkin usul hükümleri uygulanır.

\(4) **(Değişik: 26/6/2012-6335/2 md.)** Asliye ticaret mahkemesi
bulunmayan yargı çevresindeki bir ticari davada görev kuralına
dayanılmamış olması, görevsizlik kararı verilmesini gerektirmez; asliye
hukuk mahkemesi, davaya devam eder.

**B) Çeşitli hükümler **

**I - Zamanaşımı**

**MADDE 6**- (1) Ticari hükümler koyan kanunlarda öngörülen zamanaşımı
süreleri, Kanunda aksine düzenleme yoksa, sözleşme ile değiştirilemez.

10977

**II - Teselsül karinesi **

**MADDE 7**- (1) İki veya daha fazla kişi, içlerinden yalnız biri veya
hepsi için ticari niteliği haiz bir iş dolayısıyla, diğer bir kimseye
karşı birlikte borç altına girerse, kanunda veya sözleşmede  aksi
 öngörülmemişse  müteselsilen  sorumlu  olurlar.  Ancak,  kefil  ve
 kefillere, taahhüt veya ödemenin yapılmadığı veya yerine getirilmediği
ihbar edilmeden temerrüt faizi yürütülemez.

 (2) Ticari borçlara kefalet hâlinde, hem asıl borçlu ile kefil, hem de
kefiller arasındaki ilişkilerde de  birinci fıkra hükmü geçerli olur.

**III - Ticari işlerde faiz**

**1. Oran serbestisi ve bileşik faizin şartları**

**MADDE 8**- (1) Ticari işlerde faiz oranı serbestçe belirlenir.

\(2) Üç aydan aşağı olmamak üzere, faizin anaparaya eklenerek birlikte
tekrar faiz yürütülmesi şartı, yalnız cari hesaplarla her iki taraf
bakımından da ticari iş niteliğinde olan ödünç sözleşmelerinde
geçerlidir. Şu şartla ki, bu fıkra, sözleşenleri tacir olmayanlara
uygulanmaz.

\(3) Tüketicinin korunmasına ilişkin hükümler saklıdır.

\(4) Bu maddenin ikinci ve üçüncü fıkralarına aykırı olarak işletilen
faiz yok hükmündedir.

**2. Uygulanacak hükümler**

**MADDE 9**- (1) Ticari işlerde; kanuni, anapara ile temerrüt faizi
hakkında, ilgili mevzuat hükümleri uygulanır.

**3. Faizin başlangıcı **

**MADDE 10**- (1) Aksine sözleşme yoksa, ticari bir borcun faizi,
vadenin bitiminden ve belli bir vade yoksa ihtar gününden itibaren
işlemeye başlar.

**BİRİNCİ KİTAP**

**Ticari İşletme**

**BİRİNCİ KISIM**

**Tacir**

**A) Ticari işletme **

**1. Bütünlük ilkesi**

**MADDE 11**- (1) Ticari işletme, esnaf işletmesi için öngörülen sınırı
aşan düzeyde gelir sağlamayı hedef tutan faaliyetlerin devamlı ve 
bağımsız şekilde yürütüldüğü işletmedir.

\(2) Ticari işletme ile esnaf işletmesi arasındaki sınır, Bakanlar
Kurulunca çıkarılacak kararnamede gösterilir.

\(3) Ticari işletme, içerdiği malvarlığı unsurlarının devri için zorunlu
tasarruf işlemlerinin ayrı ayrı yapılmasına gerek olmaksızın bir bütün
hâlinde devredilebilir ve diğer hukuki işlemlere konu olabilir. Aksi
öngörülmemişse, devir sözleşmesinin duran malvarlığını, işletme
değerini, kiracılık hakkını, ticaret unvanı ile diğer fikrî mülkiyet
haklarını ve sürekli olarak işletmeye özgülenen malvarlığı unsurlarını
içerdiği kabul olunur. Bu devir sözleşmesiyle ticari işletmeyi bir bütün
hâlinde konu alan diğer sözleşmeler yazılı olarak yapılır, ticaret
siciline tescil ve ilan edilir.

10978

**B) Tacir**

**I - Gerçek kişiler**

**1. Genel olarak  **

**MADDE 12**- (1) Bir ticari işletmeyi, kısmen de olsa, kendi adına
işleten kişiye tacir denir.

\(2) Bir ticari işletmeyi kurup açtığını, sirküler, gazete, radyo,
televizyon ve diğer ilan araçlarıyla halka bildirmiş veya işletmesini
ticaret siciline tescil ettirerek durumu ilan etmiş olan kimse, fiilen
işletmeye başlamamış olsa bile tacir sayılır.

 (3) Bir ticari işletme açmış gibi, ister kendi adına, ister adi bir
şirket veya her ne suretle olursa olsun hukuken var sayılmayan diğer bir
şirket adına ortak sıfatıyla işlemlerde bulunan kimse, iyiniyetli üçüncü
kişilere karşı tacir gibi sorumlu olur.

**2. Küçük ve kısıtlılar**

**MADDE 13**- (1) Küçük ve kısıtlılara ait ticari işletmeyi bunların
adına işleten yasal temsilci, tacir sayılmaz. Tacir sıfatı, temsil
edilene aittir. Ancak, yasal temsilci ceza hükümlerinin uygulanması
yönünden tacir gibi sorumlu olur.

**3. Ticaret yapmaktan menedilenler**

**MADDE 14**- (1) Kişisel durumları ya da yaptığı işlerin niteliği
nedeniyle yahut meslek ve görevleri dolayısıyla, kanundan veya bir yargı
kararından doğan bir yasağa aykırı bir şekilde ya da başka bir kişinin
veya resmî bir makamın iznine gerek olmasına rağmen izin veya onay
almadan bir ticari işletmeyi işleten kişi de tacir sayılır.

\(2) Birinci fıkraya aykırı hareketin doğurduğu hukuki, cezai ve
disipline ilişkin sorumluluk saklıdır.

**4. Esnaf**

**MADDE 15**- (1) İster gezici olsun ister bir dükkânda veya bir sokağın
belirli yerlerinde sabit bulunsun, ekonomik faaliyeti sermayesinden
fazla bedenî çalışmasına dayanan ve geliri 11 inci maddenin ikinci
fıkrası uyarınca çıkarılacak kararnamede gösterilen sınırı aşmayan ve
sanat veya ticaretle uğraşan kişi esnaftır. Ancak, tacirlere özgü 20 ve
53 üncü maddeler ile Türk Medenî Kanununun 950 nci maddesinin ikinci
fıkrası hükmü bunlara da uygulanır.

**II - Tüzel kişiler**

**MADDE 16**- (1) Ticaret şirketleriyle, amacına varmak için ticari bir
işletme işleten vakıflar, dernekler ve kendi kuruluş kanunları gereğince
özel hukuk hükümlerine göre yönetilmek veya ticari şekilde işletilmek
üzere [[]{#OLE_LINK12 .anchor}]{#OLE_LINK11 .anchor}Devlet, il özel
idaresi, belediye ve köy ile diğer kamu tüzel kişileri tarafından
kurulan kurum ve kuruluşlar  da tacir sayılırlar.

\(2) Devlet, il özel idaresi, belediye ve köy ile diğer kamu tüzel
kişileri ile kamu yararına çalışan dernekler ve gelirinin yarısından
fazlasını kamu görevi niteliğindeki işlere harcayan vakıflar, bir ticari
işletmeyi, ister doğrudan doğruya ister kamu hukuku hükümlerine göre
yönetilen ve işletilen bir tüzel kişi eliyle işletsinler, kendileri
tacir sayılmazlar.

**III - Donatma iştiraki **

**MADDE 17**- (1) Tacire ilişkin hükümler donatma iştirakine de aynen
uygulanır.

**C) Tacir olmanın hükümleri**

**I - Genel olarak**

**MADDE 18**- (1) Tacir, her türlü borcu için iflasa tabidir; ayrıca
kanuna uygun bir ticaret unvanı seçmek, ticari işletmesini ticaret
siciline tescil ettirmek ve bu Kanun hükümleri uyarınca gerekli ticari
defterleri tutmakla da yükümlüdür.

10979

\(2) Her tacirin, ticaretine ait bütün faaliyetlerinde basiretli bir iş
adamı gibi hareket etmesi gerekir.

\(3) Tacirler arasında, diğer tarafı temerrüde düşürmeye, sözleşmeyi
feshe, sözleşmeden dönmeye ilişkin ihbarlar veya ihtarlar noter
aracılığıyla, taahhütlü mektupla, telgrafla veya güvenli elektronik imza
kullanılarak kayıtlı elektronik posta sistemi ile yapılır.

\(4) Tacir sıfatına bağlı olan diğer hükümler saklıdır.

**II - Özel olarak**

**1. Ticari iş karinesi**

**MADDE 19**- (1) Bir tacirin borçlarının ticari olması asıldır. Ancak,
gerçek kişi olan bir tacir, işlemi yaptığı anda bunun ticari
işletmesiyle ilgili olmadığını diğer tarafa açıkça bildirdiği veya işin
ticari sayılmasına durum elverişli olmadığı takdirde borç adi sayılır.

\(2) Taraflardan yalnız biri için ticari iş niteliğinde olan sözleşmeler,
Kanunda aksine hüküm bulunmadıkça, diğeri için de ticari iş sayılır.

**2. Ücret isteme hakkı  **

**MADDE 20**- (1) Tacir olan veya olmayan bir kişiye, ticari
işletmesiyle ilgili bir iş veya hizmet görmüş olan tacir, uygun bir
ücret isteyebilir. Ayrıca, tacir, verdiği avanslar ve yaptığı giderler
için, ödeme tarihinden itibaren faize hak kazanır.

**3. Fatura ve teyit mektubu**

**MADDE 21**- (1) Ticari işletmesi bağlamında bir mal satmış, üretmiş,
bir iş görmüş veya bir menfaat sağlamış olan tacirden, diğer taraf,
kendisine bir fatura verilmesini ve bedeli ödenmiş ise bunun da faturada
gösterilmesini isteyebilir.

\(2) Bir fatura alan kişi aldığı tarihten itibaren sekiz gün içinde,
faturanın içeriği hakkında bir itirazda bulunmamışsa bu içeriği kabul
etmiş sayılır.

\(3) Telefonla, telgrafla, herhangi bir iletişim veya bilişim aracıyla
veya diğer bir teknik araçla ya da sözlü olarak kurulan sözleşmelerle
yapılan açıklamaların içeriğini doğrulayan bir yazıyı alan kişi, bunu
aldığı tarihten itibaren sekiz gün içinde itirazda bulunmamışsa, söz
konusu teyit mektubunun yapılan sözleşmeye veya açıklamalara uygun
olduğunu kabul etmiş sayılır.

**4. Ücret ve sözleşme cezasının indirilmesi**

**MADDE 22**- (1) Tacir sıfatını haiz borçlu, Türk Borçlar Kanununun 121
inci maddesinin ikinci fıkrasıyla 182 nci maddesinin üçüncü fıkrasında
ve 525 inci maddesinde yazılı hâllerde, aşırı ücret veya ceza
kararlaştırılmış olduğu iddiasıyla ücret veya sözleşme cezasının
indirilmesini mahkemeden isteyemez.

**5. Ticari satış ve mal değişimi **

**MADDE 23**- (1) Bu maddedeki özel hükümler saklı kalmak şartıyla,
tacirler arasındaki satış ve mal değişimlerinde de Türk Borçlar
Kanununun satış sözleşmesi ile mal değişim sözleşmesine  ilişkin
hükümleri uygulanır.

a\) Sözleşmenin niteliğine, tarafların amacına ve malın cinsine göre,
satış sözleşmesinin kısım kısım yerine getirilmesi mümkün ise veya bu
şartların bulunmamasına rağmen alıcı, çekince ileri sürmeksizin kısmi
teslimi kabul etmişse; sözleşmenin  bir kısmının yerine getirilmemesi
  durumunda  alıcı  haklarını  sadece   teslim   edilmemiş   olan  kısım
 hakkında kullanabilir. Ancak, o kısmın teslim edilmemesi dolayısıyla
sözleşmeden beklenen yararın elde edilmesi veya izlenen amaca ulaşılması
imkânı ortadan kalkıyor veya zayıflıyorsa ya da

10980

durumdan ve şartlardan, sözleşmenin kalan kısmının tam veya gereği gibi
yerine getirilemeyeceği anlaşılıyorsa alıcı sözleşmeyi feshedebilir.

b\) Alıcı mütemerrit olduğu takdirde satıcı, malın satışına izin
verilmesini mahkemeden isteyebilir. Mahkeme, satışın açık artırma
yoluyla veya bu işle yetkilendirilen bir kişi aracılığıyla yapılmasına
karar verir. Satıcı isterse satış için yetkilendirilen kişi, satışa
çıkarılacak malın niteliklerini bir uzmana tespit ettirir. Satış
giderleri satış bedelinden çıkarıldıktan sonra artan para, satıcının
takas hakkı saklı kalmak şartıyla, satıcı tarafından alıcı adına bir
bankaya ve banka bulunmadığı takdirde notere bırakılır ve durum hemen
alıcıya ihbar edilir.

c\) Malın ayıplı olduğu teslim sırasında açıkça belli ise alıcı iki gün
içinde durumu satıcıya ihbar etmelidir. Açıkça belli değilse alıcı malı
teslim aldıktan sonra sekiz gün içinde incelemek veya incelettirmekle ve
bu inceleme sonucunda malın ayıplı olduğu ortaya çıkarsa, haklarını
korumak için durumu bu süre içinde satıcıya ihbarla yükümlüdür. Diğer
durumlarda, Türk Borçlar Kanununun 223 üncü  maddesinin ikinci fıkrası
uygulanır.

**İKİNCİ KISIM**

**Ticaret Sicili**

**A) Kuruluş**

**I - Genel olarak ^(1)^**

**MADDE 24**- (1) Ticaret sicili, Gümrük ve Ticaret Bakanlığının gözetim
ve denetiminde ticaret ve sanayi odaları veya ticaret odaları bünyesinde
kurulacak ticaret sicili müdürlükleri tarafından tutulur. Bir yerde oda
mevcut değilse veya yeterli teşkilatı yoksa, ticaret sicili, Gümrük ve
Ticaret Bakanlığınca belirlenecek bir odadaki ticaret sicili müdürlüğü
tarafından tutulur.

\(2) Ticaret sicili kayıtlarının elektronik ortamda tutulmasına ilişkin
usul ve esaslar Kanunun 26 ncı maddesine göre çıkarılacak yönetmelikte
gösterilir. Bu kayıtlar ile tescil ve ilan edilmesi gereken içeriklerin
düzenli olarak depolandığı ve elektronik ortamda sunulabilen merkezi
ortak veri tabanı, Gümrük ve Ticaret Bakanlığı ile Türkiye Odalar ve
Borsalar Birliği nezdinde oluşturulur.^(1)^

\(3) Ticaret sicili müdürlüğünün kurulmasında aranacak şartlar ve odalar
arasında sicil işlemleri ile ilgili olarak varlığı gerekli işbirliğinin
sağlanmasına ilişkin esaslar, Gümrük ve Ticaret Bakanlığınca çıkarılacak
bir tebliğle düzenlenir.^(1)^

\(4) **(Ek: 26/6/2012-6335/3 md.)** Ticaret sicili kayıt işlemlerinin
elektronik ortamda yapılması için toplanması ve işlenmesi gerekli olan
kişisel veriler, kişisel verilerin korunması ve bilgi güvenliğinin
sağlanmasına ilişkin mevzuata uygun bir şekilde korunur.

**II - Yönetim **

**MADDE 25**- (1) Ticaret sicili, ticaret sicili müdürü tarafından
yönetilir. Ticaret sicili müdürü, Kanunun 26 ncı maddesine göre
çıkarılacak yönetmelikte belirlenen nitelikleri haiz kişiler arasından
oda meclisi tarafından Gümrük ve Ticaret Bakanlığının uygun görüşü
alınarak atanır. Aynı usulle sicil müdürlüğünün iş hacmine göre, yeteri
kadar müdür yardımcısı görevlendirilir. ^(2)^

\(2) Ticaret sicilinin tutulmasından doğan bütün zararlardan Devlet ve
ilgili oda müteselsilen sorumludur. Devlet ve sicil görevlilerini
atamaya yetkili kurum zararın doğmasında   kusuru   bulunanlara  rücu
eder.  Ticaret  sicili  müdürü ve  yardımcıları  ile diğer personeli,
görevleriyle ilgili suçlardan dolayı kamu görevlisi olarak
cezalandırılır ve bunlara karşı işlenmiş suçlar kamu görevlisine karşı
işlenmiş sayılır.

\(3) Gümrük ve Ticaret Bakanlığı, ticaret sicili müdürlüklerinin
faaliyetlerini her zaman denetlemeye ve gerekli önlemleri almaya
yetkilidir. Ticaret sicili müdürlükleri, adı geçen Bakanlıkça alınan
önlemlere ve verilen talimatlara uymakla yükümlüdür.

––––––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
maddenin ikinci fıkrasında yer alan “tüzükle” ibaresi “Kanunun 26 ncı
maddesine göre çıkarılacak yönetmelikte”, üçüncü fıkrasında yer alan
“yönetmelikle” ibaresi “tebliğle” şeklinde değiştirilmiştir.*

*(2) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “tüzükte” ibaresi “Kanunun 26 ncı maddesine göre
çıkarılacak yönetmelikte” şeklinde değiştirilmiştir.*

10981

**III – Yönetmelik ^(1)^**

**MADDE 26**- (1) Ticaret sicili müdürlüğünün kurulması, sicil
defterlerinin tutulması, tescil zorunluluğunun yerine getirilmesine
ilişkin usul ve esaslar, sicil müdürlerinin kararlarına karşı itiraz
yolları, sicil müdür ve yardımcıları ile diğer personelde aranacak
nitelikler, disiplin işleri ile bu konuyla ilgili diğer esas ve usuller
Gümrük ve Ticaret Bakanlığınca hazırlanan ve Bakanlar Kurulunca
çıkarılacak yönetmelikte düzenlenir.

**B) Tescil**

**I - Şartları**

**1. İstem**

**MADDE 27**- (1) Ticaret siciline tescil, kural olarak istem üzerine
yapılır. Resen veya yetkili kurum veya kuruluşun bildirmesi üzerine
yapılacak tescillere ilişkin hükümler saklıdır. Harca tabi işlerde,
tescil anının saptanmasında harç makbuzunun tarihi belirleyicidir. 34
üncü madde hükümleri saklıdır.

\(2) Ticaret sicili müdürlükleri, kurumlar vergisi mükellefi olup da bu
madde uyarınca tescil için başvuran mükelleflerin başvuru evrakının
birer suretini ilgili vergi dairesine intikal ettirir. Bu mükelleflerin
işe başlamayı bildirme yükümlülükleri yerine getirilmiş sayılır. ^(2)^

**2. İlgililer**

**MADDE 28**- (1) Tescil istemi ilgililer, temsilcileri veya hukuki
halefleri tarafından yetkili sicil müdürlüğüne yapılır.

\(2) Bir hususun tescilini istemeye birden çok kimse zorunlu ve yetkili
olduğu takdirde, kanunda aksine hüküm bulunmadıkça, bunlardan birinin
talebi üzerine yapılan tescil tümü tarafından istenmiş sayılır.

**3. İstemin şekli  **

**MADDE 29**- (1) Tescil istemi dilekçe ile yapılır.

\(2) Dilekçe sahibi kimliğini ispat etmek zorundadır. Dilekçedeki imza
noterlikçe onaylanmışsa, ayrıca kimliğin ispatlanmasına gerek yoktur.

**4. Süre**

**MADDE 30**- (1) Kanunda aksine hüküm bulunmadıkça, tescili isteme
süresi onbeş gündür.

\(2) Bu süre, tescili gerekli işlemin veya olgunun gerçekleştiği;
tamamlanması bir senet veya belgenin düzenlenmesine bağlı olan
durumlarda, bu senet veya belgenin düzenlendiği tarihten başlar.

\(3) Ticaret sicili müdürlüğünün yetki çevresi dışında oturanlar için bu
süre bir aydır.

**5. Değişiklikler**

**MADDE 31**- (1) Tescil edilmiş hususlarda meydana gelen her türlü
değişiklik de tescil olunur.

\(2) Tescilin dayandığı olgu veya işlemler tamamen veya kısmen sona erer
ya da ortadan kalkarsa sicildeki kayıt da kısmen yahut tamamen silinir.

\(3) Her iki hâlde 27 ilâ 30 uncu madde hükümleri geçerlidir.

**II - Sicil müdürünün görevleri**

**1. İnceleme görevi ve geçici tescil **

**MADDE 32**- (1) Sicil müdürü tescil için aranan kanuni şartların var
olup olmadığını incelemekle yükümlüdür.

–––––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
maddenin başlığında yer alan “Tüzük” ibaresi “Yönetmelik”, birinci
fıkrasında yer alan “bir tüzükle” ibaresi “Gümrük ve Ticaret
Bakanlığınca hazırlanan ve Bakanlar Kurulunca çıkarılacak yönetmelikte”
şeklinde değiştirilmiştir.*

*(2) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “memurlukları” ibaresi “müdürlükleri”, “evraklarının”
ibaresi “evrakının” ve “bir” ibaresi “birer” şeklinde değiştirilmiştir.*

10982

\(2) Tüzel kişilerin tescilinde, özellikle şirket sözleşmesinin, emredici
hükümlere aykırı olup olmadığı ve söz konusu sözleşmenin kanunun
bulunmasını zorunluluk olarak öngördüğü hükümleri içerip içermediği
incelenir.

\(3) Tescil edilecek hususların gerçeği tam olarak yansıtmaları, üçüncü
kişilerde yanlış izlenim yaratacak nitelik taşımamaları ve kamu düzenine
aykırı olmamaları şarttır.

\(4) Çözümü bir mahkeme kararına bağlı bulunan veya sicil müdürü
tarafından kesin olarak tescilinde duraksanan hususlar, ilgililerin
istemi üzerine geçici olarak tescil olunur. Ancak, ilgililer üç ay
içinde mahkemeye başvurduklarını veya aralarında anlaştıklarını ispat
etmezlerse geçici tescil resen silinir. Mahkemeye başvurulduğu takdirde
kesinleşmiş olan hükmün sonucuna göre işlem yapılır.

**2. Tescile davet ve ceza  **

**MADDE 33**- (1) Tescili zorunlu olup da kanuni şekilde ve süresi
içinde tescili istenmemiş olan veya 32 nci maddenin üçüncü fıkrasındaki
şartlara uymayan bir hususu haber alan sicil müdürü, ilgilileri,
belirleyeceği uygun bir süre içinde kanuni zorunluluklarını yerine
getirmeye veya o hususun tescilini gerektiren sebeplerin bulunmadığını
ispat etmeye çağırır.

\(2) **(Değişik: 26/6/2012-6335/4 md.)** Sicil müdürünce verilen süre
içinde tescil isteminde bulunmayan ve kaçınma sebeplerini de bildirmeyen
kişi, sicil müdürünün teklifi üzerine mahallin en büyük mülki amiri
tarafından bin Türk Lirası idari para cezasıyla cezalandırılır.

\(3) Süresi içinde kaçınma sebepleri bildirildiği takdirde, sicilin
bulunduğu yerde ticari davalara bakmakla görevli asliye ticaret
mahkemesi, dosya üzerinde inceleme yaparak tescili gerekli olan bir
hususun bulunduğu sonucuna varırsa, bunun tescilini sicil müdürüne
emreder, aksi takdirde tescil istemini reddeder. Süresi içinde tescil
isteminde bulunmayan veya kaçınma sebeplerini bildirmeyen kişinin ikinci
fıkradaki cezayla cezalandırılması bu fıkra hükmünün uygulanmasına engel
oluşturmaz.

**3. İtiraz**

**MADDE 34**- (1) İlgililer, tescil, değişiklik veya silinme istemleri
ile ilgili olarak, sicil müdürlüğünce verilecek kararlara karşı,
tebliğlerinden itibaren sekiz gün içinde, sicilin bulunduğu yerde ticari
davalara bakmakla görevli asliye ticaret mahkemesine dilekçe ile itiraz
edebilirler.

\(2) Bu itiraz mahkemece dosya üzerinden incelenerek karara bağlanır.
Ancak, sicil müdürünün  kararı,  üçüncü  kişilerin  sicilde  kayıtlı
 bulunan  hususlara  ilişkin menfaatlerine aykırı olduğu takdirde,
itiraz edenle üçüncü kişi de dinlenir. Bunlar mahkemeye gelmezlerse
dosya üzerinden karar verilir.

**III - Açıklık**

**MADDE 35**- (1) Tescil işleminin dayanakları olan dilekçe, beyanname,
senetler, belgeler ve ilanları içeren gazeteler, üzerlerine sicil
defterinin tarih ve numaraları yazılarak sicil müdürlüğünce saklanır.

\(2) Herkes ticaret sicilinin içeriğini ve müdürlükte saklanan tüm senet
ve belgeleri inceleyebileceği gibi giderini ödeyerek bunların onaylı
suretlerini de alabilir. Bir hususun sicilde kayıtlı olup olmadığına
dair onaylı belge de istenebilir.

\(3) Tescil edilen hususlar, kanun veya Kanunun 26 ncı maddesine göre
çıkarılacak yönetmelikte aksine bir hüküm bulunmadıkça ilan olunur.
^(1)^

\(4) İlan, Türkiye genelinde sicil kayıtlarının ilanına özgü Türkiye
Ticaret Sicili Gazetesi ile yapılır.

–––––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “ tüzükte” ibaresi “Kanunun 26 ncı maddesine göre
çıkarılacak yönetmelikte” şeklinde değiştirilmiştir.*

10983

**IV - Sonuçları**

**1. Tescil ve ilanın üçüncü kişilere etkisi**

**MADDE 36**- (1) Ticaret sicili kayıtları nerede bulunurlarsa
bulunsunlar, üçüncü kişiler hakkında, tescilin Türkiye Ticaret Sicili
Gazetesinde ilan edildiği; ilanın tamamı aynı nüshada yayımlanmamış ise,
son kısmının yayımlandığı günü izleyen iş gününden itibaren hukuki
sonuçlarını doğurur. Bu günler, tescilin ilanı tarihinden itibaren
işlemeye başlayacak olan sürelere de başlangıç olur.

\(2) Bir hususun tescil ile beraber derhâl üçüncü kişiler hakkında sonuç
doğuracağına veya sürelerin derhâl işleyeceğine ilişkin özel hükümler
saklıdır.

\(3) Üçüncü kişilerin, kendilerine karşı sonuç doğurmaya başlayan sicil
kayıtlarını bilmediklerine ilişkin iddiaları dinlenmez.

\(4) Tescili zorunlu olduğu hâlde tescil edilmemiş veya tescil edilip de
ilanı zorunlu iken ilan olunmamış bir husus, ancak bunu bildikleri veya
bilmeleri gerektiği ispat edildiği takdirde, üçüncü kişilere karşı ileri
sürülebilir.

**2. Görünüşe güven**

**MADDE 37**- (1) Tescil kaydı ile ilan edilen durum arasında aykırılık
bulunması hâlinde, tescil edilmiş olan gerçek durumu bildikleri ispat
edilmediği sürece, üçüncü kişilerin ilan edilen duruma güvenleri
korunur.

**3. Sorumluluk**

**MADDE 38**- (1) **(Değişik birinci cümle: 26/6/2012-6335/5 md.)**
Tescil ve kayıt için gerçeğe aykırı beyanda bulunanlar, ikibin Türk
Lirası idari para cezasıyla cezalandırılır. Gerçeğe aykırı tescilden
dolayı zarar görenlerin tazminat hakları saklıdır.

\(2) Kayıtların 32 nci maddenin üçüncü fıkrası hükümlerine uymadığını
öğrendikleri hâlde düzeltilmesini istemeyenler ve tescil olunan bir
hususun değişmesi, sona ermesi veya kaldırılması dolayısıyla, kaydın
değiştirilmesini veya silinmesini istemeye ya da yeniden tescili gereken
bir hususu tescil ettirmeye zorunlu olup da bunu yapmayanlar, bu
kusurları nedeniyle üçüncü kişilerin uğradıkları zararları tazmin ile
yükümlüdürler.

**ÜÇÜNCÜ KISIM**

**Ticaret Unvanı ve İşletme Adı**

**A) Ticaret unvanı**

**I - Kullanma zorunluluğu**

**1. Genel olarak**

**MADDE 39**- (1) Her tacir, ticari işletmesine ilişkin işlemleri,
ticaret unvanıyla yapmak ve işletmesiyle ilgili senetlerle diğer
belgeleri bu unvan altında imzalamak zorundadır.

\(2) **(Değişik birinci cümle: 26/6/2012-6335/6 md.)** Tescil edilen
ticaret unvanı, ticari işletmenin görülebilecek bir yerine okunaklı bir
şekilde yazılır. Tacirin işletmesiyle ilgili olarak düzenlediği ticari
mektuplarda ve ticari defterlere yapılan kayıtların dayandığı belgelerde
tacirin sicil numarası, ticaret unvanı, işletmesinin merkezi ile tacir
internet sitesi oluşturma yükümlülüğüne tabi ise tescil edilen internet
sitesinin adresi de gösterilir. Tüm bu bilgiler şirketin internet
sitesinde de yayımlanır. Bu sitede ayrıca, anonim şirketlerde yönetim
kurulu başkan ve üyelerinin adları ve soyadları ile taahhüt edilen ve
ödenen sermaye miktarı, limited şirketlerde müdürlerin adları ve
soyadları ile taahhüt edilen ve ödenen sermaye miktarı, sermayesi
paylara bölünmüş komandit şirketlerde yöneticilerin adları ve soyadları
ile taahhüt edilen ve ödenen sermaye miktarı yayımlanır.

10984

**2. Tescil**

**MADDE 40**- (1) Her tacir, ticari işletmenin açıldığı günden itibaren
onbeş gün içinde, ticari işletmesini ve seçtiği ticaret unvanını,
işletme merkezinin bulunduğu yer ticaret siciline tescil ve ilan
ettirir.

\(2) Her tacir kullanacağı ticaret unvanını ve bunun altına atacağı
imzayı notere onaylattırdıktan sonra sicil müdürlüğüne verir. Tacir
tüzel kişi ise, unvanla birlikte onun adına imzaya yetkili kimselerin
imzaları da notere onaylattırılarak sicil müdürlüğüne verilir. **(Ek
cümle: 15/7/2016-6728/66 md.)** Gerçek kişi tacir ile tüzel kişi tacir
adına imza atmaya yetkili kişi, ticaret unvanını ve bunun altına atacağı
imzayı, noter onayı şartı aranmaksızın ticaret sicili müdürü yahut
yardımcısı huzurunda yazılı beyanda bulunmak suretiyle de verebilir.

\(3) Merkezi Türkiye’de bulunan ticari işletmelerin şubeleri de
bulundukları yerin ticaret siciline tescil ve ilan olunur. Ticaret
unvanına ve imza örneklerine ilişkin birinci ve ikinci fıkra hükümleri
bu işletmelere de  uygulanır.  Kanunda aksine hüküm bulunmadıkça
merkezin bağlı olduğu sicile geçirilen kayıtlar şubenin bağlı bulunduğu
sicile de tescil olunur. Ancak, bu hususta şubenin bulunduğu yer sicil
müdürlüğünün ayrı bir inceleme zorunluluğu yoktur.

\(4) Merkezleri Türkiye dışında bulunan ticari işletmelerin Türkiye’deki
şubeleri, kendi ülkelerinin kanunlarının ticaret unvanına ilişkin
hükümleri saklı kalmak şartıyla, yerli ticari işletmeler gibi tescil
olunur. Bu şubeler için yerleşim yeri Türkiye’de bulunan tam yetkili bir
ticari mümessil atanır. Ticari işletmenin birden çok şubesi varsa, ilk
şubenin tescilinden sonra açılacak şubeler yerli ticari işletmelerin
şubeleri gibi tescil olunur.

**II - Ticaret unvanının şekli**

**1. Gerçek kişiler  **

**MADDE 41**- (1) Gerçek kişi olan tacirin ticaret unvanı 46 ncı maddeye
uygun olarak yapabileceği ekler ile kısaltılmadan yazılacak adı ve
soyadından oluşur.

**2. Tüzel kişiler**

**a) Kollektif ve komandit şirketler**

**MADDE 42**- (1) Kollektif şirketin ticaret unvanı, bütün ortakların
veya ortaklardan en az birinin adı ve soyadıyla şirketi ve türünü
gösterecek bir ibareyi içerir.

\(2) Adi veya sermayesi paylara bölünmüş komandit şirketlerin ticaret
unvanı, komandite ortaklardan en az birinin adı ve soyadıyla şirketi ve
türünü gösterecek bir ibareyi içerir. Bu şirketlerin ticaret
unvanlarında komanditer ortakların adları ve soyadları veya ticaret
unvanları  bulunamaz.

**b) Anonim, limited ve kooperatif şirketler**

**MADDE 43**- (1) Anonim, limited ve kooperatif şirketler, işletme
konusu gösterilmek ve 46 ncı madde hükmü saklı kalmak şartıyla, ticaret
unvanlarını serbestçe seçebilirler.

\(2) Ticaret unvanlarında, “anonim şirket”, “limited şirket” ve
“kooperatif” kelimelerinin bulunması şarttır. Bu şirketlerin ticaret
unvanında, gerçek bir kişinin adı veya soyadı yer aldığı takdirde,
şirket türünü gösteren ibareler, baş harflerle veya başka bir şekilde
kısaltma yapılarak yazılamaz.

**c) Tacir sayılan diğer tüzel kişiler ve donatma iştiraki **

**MADDE 44**- (1) Ticari işletmeye sahip olan dernek, vakıf ve diğer
tüzel kişilerin ticaret unvanları, adlarıdır.

\(2) Donatma iştirakinin ticaret unvanı, ortak donatanlardan en az
birinin adı ve soyadını veya deniz ticaretinde kullanılan geminin adını
içerir. Soyadları ve gemi adı kısaltılamaz. Ticaret unvanında ayrıca
donatma iştirakini gösterecek bir ibare de bulunur.

10985

**d) Ortak hükümler **

**MADDE 45**- (1) Bir ticaret unvanına Türkiye’nin herhangi bir sicil
dairesinde daha önce tescil edilmiş bulunan diğer bir unvandan ayırt
edilmesi için gerekli olduğu takdirde, ek yapılır.

**3. Ekler**

**MADDE 46**- (1) Tacirin kimliği, işletmesinin genişliği, önemi ve
finansal durumu hakkında, üçüncü kişilerde yanlış bir görüşün oluşmasına
sebep olacak nitelikte bulunmamak, gerçeğe ve kamu düzenine aykırı
olmamak şartıyla; her ticaret unvanına, işletmenin özelliklerini
belirten veya unvanda yer alan kişilerin kimliklerini gösteren ya da
hayalî adlardan ibaret olan ekler yapılabilir.

\(2) Tek başlarına ticaret yapan gerçek kişiler ticaret unvanlarına bir
şirketin var olduğu izlenimini uyandıracak ekler yapamazlar.

\(3) “Türk”, “Türkiye”, “Cumhuriyet” ve “Millî” kelimeleri bir ticaret
unvanına ancak Bakanlar Kurulu kararıyla konabilir.

**4. Ticaret unvanının devamı**

**MADDE 47**- (1) Ticari işletme sahibinin veya bir ortağın ticaret
unvanında yer alan adı kanunen değişir veya yetkili makamlar tarafından
değiştirilirse unvan olduğu gibi kalabilir.

\(2) Kollektif veya komandit şirkete ya da donatma iştirakine yeni
ortakların  girmesi hâlinde ticaret unvanı değiştirilmeksizin olduğu
gibi kalabilir. Bu şirketlerden birinin ticaret unvanına adı dâhil olan
bir ortağın ölümü üzerine mirasçıları onun yerine geçerek şirketin
devamını kabul eder veya şirkete girmemekle beraber bu hususta
izinlerini yazılı şekilde bildirirlerse şirket unvanı olduğu gibi
bırakılabilir. Şirketten ayrılan ortağın adı da yazılı izni alınmak
şartıyla şirket unvanında kalabilir.

**5. Şubeler**

**MADDE 48**- (1) Her şube, kendi merkezinin ticaret unvanını, şube
olduğunu belirterek kullanmak zorundadır. Bu unvana şube ile ilgili
ekler yapılabilir.

\(2) 41 ve 45 inci maddeler şubenin ticaret unvanı hakkında da uygulanır.

\(3) Merkezi yabancı ülkede bulunan bir işletmenin Türkiye’deki şubesinin
ticaret unvanında, merkezin ve şubenin bulunduğu yerlerin ve şube
olduğunun gösterilmesi şarttır.

**6. Ticaret unvanının devri**

**MADDE 49**- (1) Ticaret unvanı işletmeden ayrı olarak başkasına
devredilemez.

\(2) Bir işletmenin devri, aksi açıkça kabul edilmiş olmadıkça, unvanın
da devri sonucunu doğurur. Devir hâlinde devralan, unvanı aynen kullanma
hakkına sahiptir.

**III - Ticaret unvanının korunması**

**1. İlke**

**MADDE 50**- (1) Usulen tescil ve ilan edilmiş olan ticaret unvanını
kullanma hakkı sadece sahibine aittir.

**2. Bildirim ve ceza**

**MADDE 51**- (1) Bütün mahkemeler, memurlar, ticaret ve sanayi odaları,
noterler ve Türk Patent Enstitüsü görevlerini yaparlarken bir ticaret
unvanının tescil edilmediğini, kanun hükümlerine aykırı olarak tescil
edildiğini veya kullanıldığını öğrenirlerse durumu yetkili makamlara
bildirmek zorundadırlar. ^(1)^

––––––––––––––––

*(1) 26/6/2012 tarihli ve 6335 sayılı Kanunun 7 nci maddesiyle, bu
fıkrada yer alan “ticaret sicili müdürüne ve Cumhuriyet savcılığına”
ibaresi “makamlara” şeklinde değiştirilmiştir.*

10986

\(2) **(Değişik: 26/6/2012-6335/7 md.)** 39 ilâ 45 inci veya 48 inci
maddeleri ihlal edenler, ikibin Türk Lirası idari para cezasıyla
cezalandırılır.

\(3) **(Ek: 26/6/2012-6335/7 md.)** 46 ncı maddeyi ihlal edenler veya 49
uncu maddeye aykırı olarak ticaret unvanını devredenlerle devralan ve
kullananlar, üç aydan iki yıla kadar hapis veya adli para cezasıyla
cezalandırılır.

**3. Unvanına tecavüz edilen kimsenin hakları**

**MADDE 52**- (1) Ticaret unvanının, ticari dürüstlüğe aykırı biçimde
bir başkası tarafından kullanılması hâlinde hak sahibi, bunun tespitini,
yasaklanmasını; haksız kullanılan ticaret unvanı tescil edilmişse kanuna
uygun bir şekilde değiştirilmesini veya silinmesini, tecavüzün sonucu
olan maddi durumun ortadan kaldırılmasını, gereğinde araçların ve ilgili
malların imhasını ve zarar varsa, kusurun ağırlığına göre maddi ve
manevi tazminat isteyebilir. Maddi tazminat olarak mahkeme, tecavüz
sonucunda mütecavizin elde etmesi mümkün görülen menfaatinin karşılığına
da hükmedebilir.

\(2) Mahkeme, davayı kazanan tarafın istemi üzerine, giderleri aleyhine
hüküm verilen kimseye ait olmak üzere, kararın gazete ile yayımlanmasına
da karar verebilir.

**B) İşletme adı **

**MADDE 53**- (1) İşletme sahibi ile ilgili olmaksızın doğrudan doğruya
işletmeyi tanıtmak ve benzer işletmelerden ayırt etmek için kullanılan
adların da sahipleri tarafından tescil ettirilmesi gerekir. Tescil
edilen işletme adları hakkında da 38, 45, 47, 50, 51 ve 52 nci maddeler
uygulanır.

**DÖRDÜNCÜ KISIM**

**Haksız Rekabet**

**A) Genel olarak**

**I - Amaç ve ilke**

**MADDE 54**- (1) Haksız rekabete ilişkin bu Kısım hükümlerinin amacı,
bütün katılanların menfaatine, dürüst ve bozulmamış rekabetin
sağlanmasıdır.

\(2) Rakipler arasında veya tedarik edenlerle müşteriler arasındaki
ilişkileri etkileyen aldatıcı veya dürüstlük kuralına diğer şekillerdeki
aykırı davranışlar ile ticari uygulamalar haksız ve hukuka aykırıdır.

**II - Dürüstlük kuralına aykırı davranışlar, ticari uygulamalar**

**MADDE 55**- (1) Aşağıda sayılan hâller haksız rekabet hâllerinin
başlıcalarıdır:

a\) Dürüstlük kuralına aykırı reklamlar ve satış yöntemleri ile diğer
hukuka aykırı davranışlar ve özellikle;

1\. Başkalarını veya onların mallarını, iş ürünlerini, fiyatlarını,
faaliyetlerini veya ticari işlerini yanlış, yanıltıcı veya gereksiz yere
incitici açıklamalarla kötülemek,

2\. Kendisi, ticari işletmesi, işletme işaretleri, malları, iş ürünleri,
faaliyetleri, fiyatları, stokları, satış kampanyalarının biçimi ve iş
ilişkileri hakkında gerçek dışı veya yanıltıcı açıklamalarda bulunmak
veya aynı yollarla üçüncü kişiyi rekabette öne geçirmek,

3\. Paye, diploma veya ödül almadığı hâlde bunlara sahipmişçesine hareket
ederek müstesna yeteneğe malik bulunduğu zannını uyandırmaya çalışmak
veya buna elverişli doğru olmayan meslek adları ve sembolleri kullanmak,

4\. Başkasının malları, iş ürünleri, faaliyetleri veya işleri ile
karıştırılmaya yol açan önlemler almak,

10987

5\. Kendisini, mallarını, iş ürünlerini, faaliyetlerini, fiyatlarını,
gerçeğe aykırı, yanıltıcı, rakibini gereksiz yere kötüleyici veya
gereksiz yere onun tanınmışlığından yararlanacak şekilde; başkaları,
malları, iş ürünleri veya fiyatlarıyla karşılaştırmak ya da üçüncü
kişiyi benzer yollardan öne geçirmek,

6\. Seçilmiş bazı malları, iş ürünlerini veya faaliyetleri birden çok
kere tedarik fiyatının altında satışa sunmak, bu sunumları reklamlarında
özellikle vurgulamak ve bu şekilde müşterilerini, kendisinin veya
rakiplerinin yeteneği hakkında yanıltmak; şu kadar ki, satış fiyatının,
aynı çeşit malların, iş ürünlerinin veya faaliyetlerinin benzer hacimde
alımında uygulanan tedarik fiyatının altında olması hâlinde yanıltmanın
varlığı karine olarak kabul olunur; davalı, gerçek tedarik fiyatını
ispatladığı takdirde bu fiyat değerlendirmeye esas olur,

7\. Müşteriyi ek edimlerle sunumun gerçek değeri hakkında yanıltmak,

8\. Müşterinin karar verme özgürlüğünü özellikle saldırgan satış
yöntemleri ile sınırlamak,

9\. Malların, iş ürünlerinin veya faaliyetlerin özelliklerini, miktarını,
kullanım amaçlarını, yararlarını veya tehlikelerini gizlemek ve bu
şekilde müşteriyi yanıltmak,

10\. Taksitle satım sözleşmelerine veya buna benzer hukuki işlemlere
ilişkin kamuya yapılan ilanlarda unvanını açıkça belirtmemek, peşin veya
toplam satış fiyatını veya taksitle satımdan kaynaklanan ek maliyeti
Türk Lirası ve yıllık oranlar üzerinden belirtmemek,

11\. Tüketici kredilerine ilişkin kamuya yapılan ilanlarda unvanını
açıkça belirtmemek veya kredilerin net tutarlarına, toplam giderlerine,
efektif yıllık faizlerine ilişkin açık beyanlarda bulunmamak,

12\. İşletmesine ilişkin faaliyetleri çerçevesinde, taksitle satım veya
tüketici kredisi sözleşmeleri sunan veya akdeden ve bu bağlamda
sözleşmenin konusu, fiyatı, ödeme şartları, sözleşme süresi, müşterinin
cayma veya fesih hakkına veya kalan borcu vadeden önce ödeme hakkına
ilişkin eksik veya yanlış bilgiler  içeren sözleşme formülleri
kullanmak.

b\) Sözleşmeyi ihlale veya sona erdirmeye yöneltmek; özellikle;

1\. Müşterilerle kendisinin bizzat sözleşme yapabilmesi için, onları
başkalarıyla yapmış oldukları sözleşmelere aykırı davranmaya yöneltmek,

2\. Üçüncü kişilerin işçilerine, vekillerine ve diğer yardımcı
kişilerine, haketmedikleri ve onları işlerinin ifasında yükümlülüklerine
aykırı davranmaya yöneltebilecek yararlar sağlayarak veya önererek,
kendisine veya başkalarına çıkar sağlamaya çalışmak,

3\. İşçileri, vekilleri veya diğer yardımcı kişileri, işverenlerinin veya
müvekkillerinin üretim ve iş sırlarını ifşa etmeye veya ele geçirmeye
yöneltmek,

4\. Onunla kendisinin bu tür bir sözleşme yapabilmesi için, taksitle
satış, peşin satış veya tüketici  kredisi  sözleşmesi yapmış  olan
 alıcının  veya  kredi  alan  kişinin,  bu  sözleşmeden caymasına veya
peşin satış sözleşmesi yapmış olan alıcının bu sözleşmeyi feshetmesine
yöneltmek.

c\) Başkalarının iş ürünlerinden yetkisiz yararlanma; özellikle;

1\. Kendisine emanet edilmiş teklif, hesap veya plan gibi bir iş
ürününden yetkisiz yararlanmak,

2\. Üçüncü kişilere ait teklif, hesap veya plan gibi bir iş ürününden,
bunların kendisine yetkisiz olarak tevdi edilmiş veya sağlanmış
olduğunun bilinmesi gerektiği hâlde, yararlanmak,

3\. Kendisinin uygun bir katkısı olmaksızın başkasına ait pazarlanmaya
hazır çalışma ürünlerini teknik çoğaltma yöntemleriyle devralıp onlardan
yararlanmak.

10988

d\) Üretim ve iş sırlarını hukuka aykırı olarak ifşa etmek; özellikle,
gizlice ve izinsiz olarak ele geçirdiği veya başkaca hukuka aykırı bir
şekilde öğrendiği bilgileri ve üretenin iş sırlarını değerlendiren veya
başkalarına bildiren dürüstlüğe aykırı davranmış olur.

e\) İş şartlarına uymamak; özellikle kanun veya sözleşmeyle, rakiplere de
yüklenmiş olan veya bir meslek dalında veya çevrede olağan olan iş
şartlarına uymayanlar dürüstlüğe aykırı davranmış olur.

f\) Dürüstlük kuralına aykırı işlem şartları kullanmak. Özellikle
yanıltıcı bir şekilde diğer taraf aleyhine;

1\. Doğrudan veya yorum yoluyla uygulanacak kanuni düzenlemeden önemli
ölçüde ayrılan, veya

2\. Sözleşmenin niteliğine önemli ölçüde aykırı haklar ve borçlar
dağılımını öngören, önceden yazılmış genel işlem şartlarını kullananlar
dürüstlüğe aykırı davranmış olur.

**B) Hukuki sorumluluk**

**I - Çeşitli davalar**

**MADDE 56**- (1) Haksız rekabet sebebiyle müşterileri, kredisi, meslekî
itibarı, ticari faaliyetleri veya diğer ekonomik menfaatleri zarar gören
veya böyle bir tehlikeyle karşılaşabilecek olan kimse;

a\) Fiilin haksız olup olmadığının tespitini,

b\) Haksız rekabetin men’ini,

c\) Haksız rekabetin sonucu olan maddi durumun ortadan kaldırılmasını,
haksız rekabet yanlış veya yanıltıcı beyanlarla yapılmışsa bu beyanların
düzeltilmesini ve tecavüzün önlenmesi için kaçınılmaz ise, haksız
rekabetin işlenmesinde etkili olan araçların ve malların imhasını,

d\) Kusur varsa zarar ve zıyanın tazminini,

e\) Türk Borçlar Kanununun 58 inci maddesinde öngörülen şartların
varlığında manevi tazminat verilmesini,

isteyebilir. Davacı lehine ve (d) bendi hükmünce tazminat olarak hâkim,
haksız rekabet sonucunda davalının elde etmesi mümkün görülen menfaatin
karşılığına da karar verebilir.

\(2) Ekonomik çıkarları zarar gören veya böyle bir tehlikeyle
karşılaşabilecek müşteriler de birinci fıkradaki davaları açabilirler,
ancak araçların ve malların imhasını isteyemezler.

\(3) Ticaret ve sanayi odaları, esnaf odaları, borsalar ve tüzüklerine
göre üyelerinin ekonomik menfaatlerini korumaya yetkili bulunan diğer
meslekî ve ekonomik birlikler ile tüzüklerine göre tüketicilerin
ekonomik menfaatlerini koruyan sivil toplum kuruluşlarıyla kamusal
nitelikteki kurumlar da birinci fıkranın (a), (b) ve (c) bentlerinde
yazılı davaları açabilirler.

\(4) Bir kimse aleyhine birinci fıkranın (b) ve (c) bentleri gereğince
verilmiş olan hüküm, haksız rekabete konu malları, doğrudan veya dolaylı
bir şekilde ondan ticari amaçla elde etmiş olan kişiler hakkında da icra
olunur.

**II - Çalıştıranın sorumluluğu**

**MADDE 57**- (1) Haksız rekabet fiili, hizmetlerini veya işlerini
gördükleri sırada çalışanlar veya işçiler tarafından işlenmiş olursa, 56
ncı maddenin birinci fıkrasının (a), (b) ve (c) bentlerinde yazılı
davalar, çalıştıranlara karşı da açılabilir.

\(2) 56 ncı maddenin birinci fıkrasının (d) ve (e) bentlerinde yazılı
davalar hakkında Türk Borçlar Kanunu hükümleri uygulanır.

10989

**III - Basın, yayın, iletişim ve bilişim kuruluşlarının sorumluluğu**

**MADDE 58**- (1) Haksız rekabet, her türlü basın, yayın, iletişim ve
bilişim işletmeleriyle, ileride gerçekleşecek teknik gelişmeler
sonucunda faaliyete geçecek kuruluşlar aracılığıyla işlenmişse, 56 ncı
maddenin birinci fıkrasının (a), (b) ve (c) bentlerinde yazılı davalar,
ancak, basında yayımlanan şeyin, programın; ekranda, bilişim aracında
veya benzeri ortamlarda görüntülenenin; ses olarak yayımlananın veya
herhangi bir şekilde iletilenin sahipleri ile ilan veren kişiler
aleyhine açılabilir; ancak;

a\) Yazılı basında yayımlanan şey, program, içerik, görüntü, ses veya
ileti, bunların sahiplerinin veya ilan verenin haberi olmaksızın ya da
onayına aykırı olarak yayımlanmışsa,

b\) Yazılı basında yayımlanan şeyin, programın, görüntünün, ses veya
iletinin sahibinin veya ilan verenin kim olduğunun bildirilmesinden
kaçınılırsa,

c\) Başka sebepler dolayısıyla yazılı basında yayımlanan şeyin,
programın, görüntünün, sesin, iletinin sahibinin veya ilan verenin
meydana çıkarılması veya bunlara karşı bir Türk mahkemesinde dava
açılması mümkün olmazsa,

yukarıda anılan davalar, yazı işleri müdürü, genel yayın yönetmeni,
program yapımcısı, görüntüyü, sesi, iletiyi, yayın, iletişim ve bilişim
aracına koyan veya koyduran kişi ve ilan servisi şefi; bunlar
gösterilemiyorsa, işletme veya kuruluş sahibi aleyhine açılabilir.

\(2) Birinci fıkrada öngörülen hâller dışında, aynı fıkrada sayılan
kişilerden birinin kusuru hâlinde sıraya bakılmaksızın dava açılabilir.

\(3) 56 ncı maddenin birinci fıkrasının (d) ve (e) bentlerinde yazılı
davalarda Türk Borçlar Kanunu hükümleri uygulanır.

\(4) Haksız rekabet fiilinin iletimini başlatmamış, iletimin alıcısını
veya fiili oluşturan içeriği  seçmemiş  veya fiili  gerçekleştirecek
 şekilde  değiştirmemişse,  bu  maddenin  birinci fıkrasındaki davalar
hizmet sağlayıcısı aleyhine açılamaz; tedbir kararı verilemez. Mahkeme
haksız rekabet eyleminin olumsuz sonuçlarının kapsamlı veya vereceği
zararın büyük olacağı durumlarda ilgili hizmet sağlayıcısını da
dinleyerek, haksız rekabet fiilinin sona erdirilmesini veya önlenmesine
ilişkin tedbir kararını hizmet sağlayıcı aleyhine de verebilir veya
içeriğin geçici olarak kaldırılması dâhil somut olaya uyan uygulanabilir
başka tedbirler alabilir.

**IV - Kararın ilanı **

**MADDE 59**- (1) Mahkeme, davayı kazanan tarafın istemiyle, gideri
haksız çıkan taraftan alınmak üzere, hükmün kesinleşmesinden sonra ilan
edilmesine de karar verebilir. İlanın şeklini ve kapsamını mahkeme
belirler.

**V - Zamanaşımı**

**MADDE 60**- (1) 56 ncı maddede yazılı davalar, davaya hakkı olan
tarafın bu hakların doğumunu öğrendiği günden itibaren bir yıl ve her
hâlde bunların doğumundan itibaren üç yıl geçmekle zamanaşımına uğrar.
Şu kadar ki, haksız rekabet fiili aynı zamanda 26/9/2004 tarihli ve 5237
sayılı Türk Ceza Kanunu gereğince daha uzun dava zamanaşımı süresine
tabi olan cezayı gerektiren bir fiil niteliğinde ise, bu süre hukuk
davaları için de geçerli olur.

10990

**VI - İhtiyati tedbirler**

**MADDE 61**- (1) Dava açma hakkını haiz bulunan kimsenin talebi üzerine
mahkeme, mevcut durumun olduğu gibi korunmasına, 56 ncı maddenin birinci
fıkrasının (b) ve (c) bentlerinde öngörüldüğü gibi haksız rekabet sonucu
oluşan maddi durumun ortadan kaldırılmasına, haksız rekabetin
önlenmesine ve yanlış veya yanıltıcı beyanların düzeltilmesine ve diğer
tedbirlere, Hukuk Usulü Muhakemeleri Kanununun ihtiyati tedbir
hakkındaki hükümlerine göre karar verebilir.

\(2) Ayrıca, hak sahibinin yetkilerine tecavüz oluşturması hâlinde cezayı
gerektiren haksız rekabet konusu mallara, ithalat veya ihracat sırasında
hak sahibinin talebi üzerine, gümrük idareleri tarafından ihtiyati
tedbir niteliğinde el konulabilir.

\(3) El koyma ile ilgili uygulama bu konudaki mevzuata  tabidir.

\(4) Gümrük idarelerindeki tedbir veya el koyma kararının tebliğinden
itibaren on gün içinde, esas hakkında ilgili mahkemede dava açılmaz veya
mahkemeden tedbir niteliğinde karar alınmazsa idarenin el koyma kararı
ortadan kalkar.

**C) Ceza sorumluluğu**

**I - Cezayı gerektiren fiiller **

**MADDE 62**- (1) a) 55 inci maddede yazılı haksız rekabet fiillerinden
birini kasten işleyenler,

b\) Kendi icap ve tekliflerinin rakiplerininkine tercih edilmesi için
kişisel durumu, ürünleri, iş ürünleri, ticari faaliyeti ve işleri
hakkında kasten yanlış veya yanıltıcı bilgi verenler,

c\) Çalışanları, vekilleri veya diğer yardımcı kimseleri, çalıştıranın
veya müvekkillerinin üretim veya ticaret sırlarını ele geçirmelerini
sağlamak için aldatanlar,

d\) Çalıştıranlar veya müvekkillerden, işçilerinin veya çalışanlarının ya
da vekillerinin, işlerini gördükleri sırada cezayı gerektiren bir haksız
rekabet fiilini işlediklerini öğrenip de bu fiili önlemeyenler veya
gerçeğe aykırı beyanları düzeltmeyenler,

fiil daha ağır cezayı gerektiren başka bir suç oluşturmadığı takdirde,
56 ncı madde gereğince hukuk davasını açma hakkını haiz bulunanlardan
birinin şikâyeti üzerine, her bir bent kapsamına giren fiiller
dolayısıyla iki yıla kadar hapis veya adli para cezasıyla
cezalandırılırlar.

**II - Tüzel kişilerin cezai sorumluluğu **

**MADDE 63**- (1) Tüzel kişilerin işlerini görmeleri sırasında bir
haksız rekabet fiili işlenirse 62 nci madde hükmü, tüzel kişi adına
hareket eden veya etmesi gerekmiş olan organın üyeleri veya ortakları
hakkında uygulanır. Haksız rekabet fiilinin bir tüzel kişinin faaliyeti
çerçevesinde işlenmesi hâlinde, tüzel kişi hakkında bunlara özgü
güvenlik tedbirlerine de karar verilebilir.

**BEŞİNCİ KISIM**

**Ticari Defterler**

**A) Defter tutma ve envanter**

**I - Defter tutma yükümlülüğü**

**MADDE 64**- (1) **(Değişik: 26/6/2012-6335/8 md.)** Her tacir, ticari
defterleri tutmak ve defterlerinde, ticari işlemleriyle ticari
işletmesinin iktisadi ve mali durumunu, borç ve alacak ilişkilerini ve
her hesap dönemi içinde elde edilen neticeleri, bu Kanuna göre açıkça
görülebilir bir şekilde ortaya koymak zorundadır. Defterler, üçüncü kişi
uzmanlara, makul bir süre içinde yapacakları incelemede işletmenin
faaliyetleri ve finansal durumu hakkında fikir verebilecek şekilde
tutulur. İşletme faaliyetlerinin oluşumu ve gelişmesi defterlerden
izlenebilmelidir.

10991

\(2) Tacir, işletmesiyle ilgili olarak gönderilmiş bulunan her türlü
belgenin, fotokopi, karbonlu kopya, mikrofiş, bilgisayar kaydı veya
benzer şekildeki bir kopyasını, yazılı, görsel veya elektronik ortamda
saklamakla yükümlüdür.

\(3) **(Değişik: 26/6/2012-6335/8 md.)** Fiziki ortamda tutulan yevmiye
defteri, defteri kebir ve envanter defteri ile dördüncü fıkrada sayılan
defterlerin açılış onayları, kuruluş sırasında ve kullanılmaya
başlanmadan önce noter tarafından yapılır. Bu defterlerin izleyen
faaliyet dönemlerindeki açılış onayları, defterlerin kullanılacağı
faaliyet döneminin ilk ayından önceki ayın sonuna kadar notere
yaptırılır. Pay defteri ile genel kurul toplantı ve müzakere defteri
yeterli yaprakları bulunmak kaydıyla izleyen faaliyet dönemlerinde de
açılış onayı yaptırılmaksızın kullanılmaya devam edilebilir. **(Değişik
dördüncü cümle: 28/3/2013-6455/78 md.)** Yevmiye defterinin kapanış
onayı, izleyen faaliyet döneminin altıncı ayının sonuna kadar, yönetim
kurulu karar defterinin kapanış onayı ise izleyen faaliyet döneminin
birinci ayının sonuna kadar notere yaptırılır.Ticaret şirketlerinin
ticaret siciline tescili sırasında defterlerin açılışı ticaret sicili
müdürlükleri tarafından da onaylanabilir. Açılış onayının noter
tarafından yapıldığı hâllerde noter, ticaret sicili tasdiknamesini
aramak zorundadır. Ticari defterlerin elektronik ortamda tutulması
hâlinde bu defterlerin açılışlarında ve yevmiye defteri ile yönetim
kurulu karar defterinin kapanışında noter onayı aranmaz. Fiziki ortamda
veya elektronik ortamda tutulan ticari defterlerin nasıl tutulacağı,
defterlere kayıt zamanı, onay yenileme ile açılış ve kapanış onaylarının
şekli ve esasları Gümrük ve Ticaret Bakanlığı ile Maliye Bakanlığınca
müştereken çıkarılan tebliğle belirlenir.

\(4) Pay defteri, yönetim kurulu karar defteri ve genel kurul toplantı ve
müzakere defteri gibi işletmenin muhasebesiyle ilgili olmayan defterler
de ticari defterlerdir.

\(5) **(Değişik: 26/6/2012-6335/8 md.)** Bu Kanuna tabi gerçek ve tüzel
kişiler, 4/1/1961 tarihli ve 213 sayılı Vergi Usul Kanununun defter
tutma ve kayıt zamanıyla ilgili hükümleri ile aynı Kanunun 175 inci ve
mükerrer 257 nci maddelerinde yer alan yetkiye istinaden yapılan
düzenlemelere uymak zorundadır. Bu Kanunun defter tutma, envanter, mali
tabloların düzenlenmesi, aktifleştirme, karşılıklar, hesaplar,
değerleme, saklama ve ibraz hükümleri 213 sayılı Kanun ile diğer vergi
kanunlarının aynı hususları düzenleyen hükümlerinin uygulanmasına, vergi
kanunlarına uygun olarak vergi matrahının tespit edilmesine ve buna
yönelik mali tabloların hazırlanmasına engel teşkil etmez.

**II - Defterlerin tutulması**

**MADDE 65**- (1) Defterler ve gerekli diğer kayıtlar Türkçe tutulur.
Kısaltmalar, rakamlar, harfler ve semboller kullanıldığı takdirde
bunların anlamları açıkça belirtilmelidir.

\(2) Defterlere yazımlar ve diğer gerekli kayıtlar, eksiksiz, doğru,
zamanında ve düzenli olarak yapılır.

\(3) Bir yazım veya kayıt, önceki içeriği belirlenemeyecek şekilde
çizilemez ve değiştirilemez. Kayıt sırasında mı yoksa daha sonra mı
yapıldığı anlaşılmayan değiştirmeler yasaktır.

\(4) Defterler ve gerekli diğer kayıtlar, olgu ve işlemleri saptayan
belgelerin dosyalanması şeklinde veya veri taşıyıcıları aracılığıyla
tutulabilir. (…) ^(1)^ Defterlerin ve gerekli diğer kayıtların
elektronik ortamda tutulması durumunda, bilgilerin saklanma süresince
bunlara ulaşılmasının ve bu süre içinde bunların her zaman kolaylıkla
okunmasının temin edilmiş olması şarttır. Elektronik ortamda tutulma
hâlinde birinci ilâ üçüncü fıkra hükümleri kıyas yoluyla uygulanır.
^(1)^

**––––––––––––––––**

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “; şu şartla ki, muhasebenin bu tutuluş biçimleri ve bu
konuda uygulanan yöntemler Türkiye Muhasebe Standartlarına uygun
olmalıdır” ibaresi madde metninden çıkarılmıştır.*

10992

**III - Envanter**

**MADDE 66**- (1) Her tacir, ticari işletmesinin açılışında,
taşınmazlarını, alacaklarını, borçlarını, nakit parasının tutarını ve
diğer varlıklarını eksiksiz ve doğru bir şekilde gösteren ve varlıkları
ile borçlarının değerlerini teker teker belirten bir envanter çıkarır.

\(2) Tacir açılıştan sonra her faaliyet döneminin sonunda da böyle bir
envanter düzenler. Faaliyet dönemi veya başka bir kanuni terimle hesap
yılı oniki ayı geçemez. Envanter, düzenli bir işletme faaliyetinin
akışına uygun düşen süre içinde çıkarılır.

\(3) Maddi duran malvarlığına dâhil varlıklarla, ham ve yardımcı maddeler
ve işletme malzemeleri düzenli olarak ikame ediliyor ve toplam değerleri
işletme için ikinci derecede önem  taşıyorsa,  değişmeyen   miktar  ve
 değerle   envantere  alınırlar;  şu  şartla  ki, bunların mevcutları
miktar, değer ve bileşim olarak sadece küçük değişikliklere uğramış
olsunlar. Ancak, kural olarak üç yılda bir fiziksel sayım yapılması
zorunludur.

\(4) Aynı türdeki stok malvarlığı kalemleri, diğer aynı nitelikteki veya
yaklaşık aynı değerdeki taşınabilir malvarlığı unsurları ve borçlar ayrı
ayrı gruplar hâlinde toplanabilir ve ortalama ağırlıklı değer ile
envantere konulabilir.

**IV** - **Envanteri kolaylaştırıcı yöntemler**

**MADDE 67**- (1) Envanter çıkarılırken, malvarlığı mevcudu, sondaj
yöntemine göre ve genel kabul gören matematiksel-istatistiksel yöntemler
yardımı ile çeşit, miktar ve değer olarak belirlenir. Kullanılan yöntem,
Türkiye Muhasebe Standartlarına uygun olmalıdır. Bu şekilde düzenlenen
envanterin vardığı sonuçlar, fiziksel sayım yapılmış olsaydı elde
edilecek olan envanterin sonuçlarına eş düşmelidir.

\(2) Bir faaliyet döneminin kapanış envanteri düzenlenmesinde Türkiye
Muhasebe Standartlarına uygun başka bir yöntemin uygulanması suretiyle,
cins, miktar ve değer olarak malvarlığı mevcudunun güvenle tespiti
sağlanabiliyorsa fizikî envanter gerekli değildir.

\(3) Faaliyet döneminin kapanışında, fizikî sayım veya ikinci fıkraya
göre izin verilen diğer bir usul kullanılarak malvarlığı kalemlerinin
cins, miktar ve değerine göre faaliyet döneminin kapanışından önceki üç
veya sonraki iki ay içinde bulunan bir gün itibarıyla düzenlenmiş özel
bir envanterde gösterilmişse, ayrıca bu özel envantere dayalı olarak ve
Türkiye Muhasebe Standartlarına uygun bir şekilde ileriye dönük tahmin
yöntemiyle, faaliyet döneminin sonunda mevcut varlıkların o faaliyet
döneminin sonu itibarıyla değerlemesi doğru yapılıyorsa, varlıklara
ilişkin envanterin yapılmasına gerek yoktur.

**B) Açılış bilançosu, yılsonu finansal tabloları**

**I - Genel hükümler**

**1. Düzenleme yükümü**

**MADDE 68**- (1) Tacir, ticari faaliyetinin başında ve her faaliyet
döneminin sonunda, varlık ve borçlarının tutarlarının ilişkisini
gösteren finansal tabloyu (sırasıyla açılış bilançosunu ve yıllık
bilançoyu) çıkarmak zorundadır. Açılış bilançosunda, yılsonu finansal
tablolarının, yılsonu bilançosuna ilişkin hükümleri uygulanır.

\(2) Tacir, gelir tablosunu hazırlar.

\(3) Bilanço ile gelir tablosu, yılsonu finansal tablolarını oluşturur.
514 üncü madde ile Türkiye Muhasebe Standartlarının bu konudaki
hükümleri saklıdır.

**2. Düzenlemeye ilişkin ilkeler**

**MADDE 69**- (1) Yılsonu finansal tablolar;

a\) Türkiye Muhasebe Standartlarına uyularak düzenlenmeli,

b\) Açık ve anlaşılır olmalı,

c\) Düzenli bir işletme faaliyeti akışının gerekli kıldığı süre içinde
çıkarılmalıdır.

**3. Dil ve para birimi**

**MADDE 70**- (1) Yılsonu finansal tabloları Türkçe ve Türk Lirası ile
düzenlenir. Bu konudaki diğer kanunlarda yer alan istisnalar saklıdır.

**4. İmza**

**MADDE 71**- (1) Finansal tablolar, tacir tarafından tarih atılarak
imzalanır.

10993

**II - Kalemlere ilişkin ilkeler**

**1. Tamlık ve mahsup yasağı**

**MADDE 72**- (1) Aksine kanuni hükümler ve Türkiye Muhasebe
Standartları saklı kalmak kaydıyla, finansal tabloların, ticari
işletmenin tüm varlıklarını, borçlarını, peşin ödenen giderler ile peşin
tahsil edilen gelirleri, teknik terimle dönem ayırıcı hesapları, bütün
gelir ve giderleri doğru şekilde değerlendirilmiş olarak göstermesi
zorunludur. Mülkiyeti saklı tutulması kaydıyla iktisap edilen ve
işletmenin kendisinin veya üçüncü kişilerin borçları için rehnolunan ya
da başka bir şekilde teminata verilen malvarlığı unsurları, teminat
verenin bilançosunda gösterilir. Nakdî tevdilerin söz konusu olduğu
hâllerde, bunlar teminat alanın bilançosunda yer alır. Finansal
kiralamaya ilişkin hükümler saklıdır.

\(2) Aktif kalemler pasif kalemlerle, giderler gelirlerle, taşınmazlara
ilişkin haklar, bunlarla ilgili yüklerle mahsup edilemez.

**2. Bilançonun içeriği**

**MADDE 73**- (1) Türkiye Muhasebe Standartlarında aksi öngörülmemişse
bilançoda, duran ve dönen varlıklar, özkaynaklar, borçlar ve dönem
ayırıcı hesaplar ayrı kalemler olarak gösterilir ve yeterli ayrıntıya
inilerek şemalandırılır.

\(2) Duran varlıklar içinde işletmeye devamlı surette tahsis edilmiş
bulunan varlıklar yer alır.

**3. Aktifleştirme yasağı**

**MADDE 74**- (1) Türkiye Muhasebe Standartlarında aksi öngörülmemişse,
işletmenin kuruluşu ve özkaynak sağlanması amacıyla yapılan harcamalar
için bilançoya aktif kalem konulamaz.

\(2) Bedelsiz olarak elde edilmiş, maddi olmayan duran varlıklar için
bilançonun aktifine kalem konulamaz; meğerki, Türkiye Muhasebe
Standartlarında aksi öngörülmüş olsun.

\(3) Sigorta sözleşmelerinin yapılması için gerekli olan giderler
aktifleştirilemez; meğerki, Türkiye Muhasebe Standartlarında aksi
öngörülmüş olsun.

**4. Karşılıklar**

**MADDE 75**- (1) Gerçekleşmesi şüpheli yükümlülük ve askıdaki
işlemlerden doğabilecek muhtemel kayıplar için Türkiye Muhasebe
Standartlarında öngörülen kurallara göre karşılık ayrılır.

**5. Dönem ayırıcı hesaplar**

**MADDE 76**- (1) Bilanço gününden sonraki belirli bir süre içinde
giderleşecek olan harcamalar ile gelir unsuru oluşturacak tahsilatlar
hakkında Türkiye Muhasebe Standartları uygulanır.

**6. Sorumluluk ilişkileri**

**MADDE 77**- (1) Bono düzenlenmesi ile poliçe ve çek düzenlenmesinden,
devrinden, poliçenin kabulünden, kefaletlerden, avalden, garanti
sözleşmelerinden, akreditif teyitlerinden, üçüncü kişilerin borçları
için verilen teminatlardan, üçüncü kişiler lehine taahhütlerden doğan
sorumluluklar ile Türkiye Muhasebe Standartlarında öngörülen diğer
sorumluluklar pasifte gösterilmemişlerse, bilançonun altında veya ekte
Türkiye Muhasebe Standartlarına göre açıklanır. Rücudan doğan alacaklar
ve borçlar ile ilgili sorumluluk ilişkileri de ekte belirtilir.

10994

**III - Değerleme ilkeleri**

**1. Genel değerleme ilkeleri**

**MADDE 78**- (1) Finansal tablolarında yer alan varlıklar ile borçlarla
ilgili olarak, aşağıdakilerle sınırlı olmamak ve Türkiye Muhasebe
Standartlarında öngörülen ilkeler de dikkate alınmak üzere şu değerleme
ilkeleri geçerlidir:

a\) Bir önceki dönemin kapanış bilançosundaki değerler ile faaliyet
döneminin açılış bilançosundaki değerler birbirinin aynı olmalıdır.

b\) Fiilî veya hukuki duruma aykırı olmadıkça, değerlemelerde işletme
faaliyetinin sürekliliğinden hareket edilir.

c\) Bilanço kapanış gününde, varlıklar ve borçlar teker teker
değerlendirilir.

d\) Değerleme ihtiyatla yapılmalıdır; özellikle de bilanço gününe kadar
doğmuş bulunan bütün muhtemel riskler ve zararlar, bunlar bilanço günü
ile yılsonu finansal tablolarının düzenlenme tarihi arasında öğrenilmiş
olsalar bile, dikkate alınır; kazançlar bilanço günü itibarıyla
gerçekleşmişlerse hesaba katılır. Değerlemeye ilişkin olumlu ve olumsuz
farkların dönem sonuçlarıyla ilişkilendirilmesinde Türkiye Muhasebe
Standartlarındaki esaslara uyulur.

e\) Faaliyet yılının gider ve gelirleri, ödeme ve tahsilat tarihlerine
bakılmaksızın yılsonu finansal tablolarına alınırlar.

f\) Önceki yılsonu finansal tablolarında uygulanmış bulunan yöntemler
korunur.

\(2) Standartlarda öngörülen hâllerde ve istisnai durumlarda birinci
fıkradaki ilkelerden ayrılınabilir.

**2. Varlıklar ile borçların değerleme ölçüleri**

**MADDE 79**- (1) Duran ve dönen varlıklar Türkiye Muhasebe Standartları
uyarınca bu standartlarda gösterilen ölçülere göre değerlenir. Borçlar
ve diğer kalemler için de aynı standartlar uygulanır.

**3. İktisap ve üretim değerleri**

**MADDE 80**- (1) Değerlemede uygulanacak değerlerin belirlenmesi,
tanımları, kapsamları, uygulanacak kalemlerin gösterilmesi ve
değişiklikler Türkiye Muhasebe Standartlarına tabidir.

**4. Değerlemeyi basitleştirici yöntemler**

**MADDE 81**- (1) Şartların gerçekleşmesi hâlinde Türkiye Muhasebe
Standartlarında öngörülen değerlemeyi basitleştirici yöntemler
uygulanır.

**C) Saklama ve ibraz**

**I - Belgelerin saklanması, saklama süresi**

**MADDE 82**- (1) Her tacir;

a\) Ticari defterlerini, envanterleri, açılış bilançolarını, ara
bilançolarını, finansal tablolarını, yıllık faaliyet raporlarını,
topluluk finansal tablolarını ve yıllık faaliyet raporlarını ve bu
belgelerin anlaşılabilirliğini kolaylaştıracak çalışma talimatları ile
diğer organizasyon belgelerini,

b\) Alınan ticari mektupları,

c\) Gönderilen ticari mektupların suretlerini,

d\) 64 üncü maddenin birinci fıkrasına göre yapılan kayıtların dayandığı
belgeleri,

sınıflandırılmış bir şekilde saklamakla yükümlüdür.

10995

\(2) Ticari mektuplar, bir ticari işe ilişkin tüm yazışmalardır.

\(3) Açılış ve ara bilançoları, finansal tablolar ve topluluk finansal
tabloları hariç olmak üzere, birinci fıkrada sayılan belgeler, Türkiye
Muhasebe Standartlarına da uygun olmak kaydıyla, görüntü veya veri
taşıyıcılarda saklanabilirler; şu şartla ki;

a\) Okunur hâle getirildiklerinde, alınmış bulunan ticari mektuplar ve
defter dayanaklarıyla görsel ve diğer belgelerle içerik olarak
örtüşsünler;

b\) Saklama süresi boyunca kayıtlara her an ulaşılabilsin ve uygun bir
süre içinde kayıtlar okunabilir hâle getirilebiliyor olsun.

\(4) Kayıtlar 65 inci maddenin dördüncü fıkrasının ikinci cümlesi
uyarınca elektronik ortama alınıyor ise, bilgiler; bilgisayar yerine
basılı olarak da saklanabilir. Bu tür yazdırılmış bilgiler birinci
cümleye göre de saklanabilir.

\(5) Birinci fıkranın (a) ilâ (d) bentlerinde öngörülen belgeler on yıl
saklanır.

\(6) Saklama süresi, ticari defterlere son kaydın yapıldığı, envanterin
çıkarıldığı, ara bilançonun düzenlendiği, yılsonu finansal tablolarının
hazırlandığı ve konsolide finansal tabloların hazırlandığı, ticari
yazışmaların yapıldığı veya muhasebe belgelerinin oluştuğu takvim
yılının bitişiyle başlar.

\(7) Bir tacirin saklamakla yükümlü olduğu defterler ve belgeler; yangın,
su baskını veya yer sarsıntısı gibi bir afet veya hırsızlık sebebiyle ve
kanuni saklama süresi içinde zıyaa uğrarsa tacir zıyaı öğrendiği
tarihten itibaren onbeş gün içinde ticari işletmesinin bulunduğu yer
yetkili mahkemesinden kendisine bir belge verilmesini isteyebilir. Bu
dava hasımsız açılır. Mahkeme gerekli gördüğü delillerin toplanmasını da
emredebilir.

\(8) Gerçek kişi olan tacirin ölümü hâlinde mirasçıları ve ticareti terk
etmesi hâlinde kendisi defter ve kâğıtları birinci fıkra gereğince
saklamakla yükümlüdür. Mirasın resmî tasfiyesi hâlinde veya tüzel kişi
sona ermişse defter ve kâğıtlar birinci fıkra gereğince on yıl süreyle
sulh mahkemesi tarafından saklanır.

**II - Hukuki uyuşmazlıklarda ibraz**

**MADDE 83**- (1) Ticari uyuşmazlıklarda mahkeme, yabancı gerçek veya
tüzel kişi bile olsalar, tarafların ticari defterlerinin ibrazına, resen
veya taraflardan birinin istemi üzerine karar verebilir.

\(2) Hukuk Usulü Muhakemeleri Kanununun, yargılamayı gerektiren davalarda
hazırlık işlemlerine ilişkin hükümleriyle senetlerin ibrazı
zorunluluğuna dair olan hükümleri ticari işlerde de uygulanır.

**III - Uyuşmazlıklarda suret alınması**

**MADDE 84**- (1) Bir hukuki uyuşmazlıkta ticari defterler ibraz
edilmişse, defterlerin uyuşmazlıkla ilgili kısımları tarafların katılımı
ile incelenir. Gerekli görülürse, defterlerin ilgili yapraklarından
suret alınır. **(Mülga son cümle: 26/6/2012-6335/42 md.) (…)**

**IV - Defterlerin tümüyle incelenmesi**

**MADDE 85**- (1) Malvarlığı hukukuna ilişkin olan, özellikle de mirasa,
mal ortaklığına ve şirket tasfiyesine ilişkin uyuşmazlıklarda, mahkeme,
ticari defterlerin teslimine ve bütün içeriklerinin incelenmesine karar
verebilir.

10996

**V - Görüntü ve veri taşıyıcılara aktarılmış belgelerin ibrazı**

**MADDE 86**- (1) Saklanması zorunlu olan belgeleri, sadece görüntü veya
başkaca bir veri taşıyıcısı aracılığıyla ibraz edebilen kimse, giderleri
kendisine ait olmak üzere, o belgelerin okunabilmesi için gerekli olan
yardımcı araçları kullanıma hazır bulundurmakla yükümlüdür; icap ettiği
takdirde belgeleri, giderleri kendisine ait olmak üzere bastırmalı ve
yardımcı araçlara ihtiyaç duyulmadan okunabilen kopyalarını
sunabilmelidir.

**VI - Ticarete yeni başlayanlar için uygulama**

**MADDE 87**- (1) İşletmesini ticaret siciline tescil ettirmekle yükümlü
olan işletme sahipleri için bu Kısım hükümleri, ticaret siciline tescil
ettirme yükümlülüğünün doğduğu andan itibaren geçerlidir.

**VII – Kamu Gözetimi, Muhasebe ve Denetim Standartları Kurumunun
yetkisi ^(1)^**

**MADDE 88**- **(Değişik: 26/6/2012-6335/9 md.)**

\(1) 64 ilâ 88 inci madde hükümlerine tabi gerçek ve tüzel kişiler
münferit ve konsolide finansal tablolarını düzenlerken, Kamu Gözetimi,
Muhasebe ve Denetim Standartları Kurumu tarafından yayımlanan, Türkiye
Muhasebe Standartlarına, kavramsal çerçevede yer alan muhasebe
ilkelerine ve bunların ayrılmaz parçası olan yorumlara uymak ve bunları
uygulamak zorundadır. 514 ilâ 528 inci maddeler ile bu Kanunun ilgili
diğer hükümleri saklıdır.

\(2) Bu düzenlemeler, uygulamada birliği sağlamak ve finansal tablolara
milletlerarası pazarlarda geçerlilik kazandırmak amacıyla, uluslararası
standartlara uyumlu olacak şekilde, yalnız Kamu Gözetimi, Muhasebe ve
Denetim Standartları Kurumu tarafından belirlenir ve yayımlanır.

\(3) Kamu Gözetimi, Muhasebe ve Denetim Standartları Kurumu, değişik
işletme büyüklükleri, sektörler ve kâr amacı gütmeyen kuruluşlar için
özel ve istisnai standartlar koymaya ve farklı düzenlemeler yapmaya
yetkilidir. Bu standart ve düzenlemeler, Türkiye Muhasebe
Standartlarının cüz’ü addolunur.

\(4) Kanunlarla, belirli alanları düzenlemek ve denetlemek üzere kurulmuş
bulunan kurum ve kurullar, Türkiye Muhasebe Standartlarına uygun olmak
şartıyla, kendi alanları için geçerli olacak standartlar ile ilgili
olarak ayrıntıya ilişkin sınırlı düzenlemeleri yapabilirler.

\(5) Türkiye Muhasebe Standartlarında hüküm bulunmayan hâllerde, ilgili
oldukları alan dikkate alınarak, dördüncü fıkrada belirtilen ayrıntıya
ilişkin düzenleme, ilgili düzenlemede de hüküm bulunmadığı takdirde
milletlerarası uygulamada genel kabul gören muhasebe ilkeleri uygulanır.

**ALTINCI KISIM**

**Cari Hesap**

**A) Tanım ve şekil **

**MADDE 89**- (1) İki kişinin herhangi bir hukuki sebep veya ilişkiden
doğan alacaklarını teker teker ve ayrı ayrı istemekten karşılıklı olarak
vazgeçip bunları kalem kalem alacak ve borç şekline çevirerek hesabın
kesilmesinden sonra çıkacak artan tutarı isteyebileceklerine ilişkin
sözleşme cari hesap sözleşmesidir.

\(2) Bu sözleşme yazılı yapılmadıkça geçerli olmaz.

–––––––––––––––––––

*(1) Bu madde başlığı “VII -Türkiye Muhasebe Standartları Kurulunun
yetkisi” iken, 26/6/2012 tarihli ve 6335 sayılı Kanunun 9 uncu
maddesiyle metne işlendiği şekilde değiştirilmiştir.*

10997

**B) Hükümleri **

**I - Genel olarak**

**MADDE 90**- (1) Türk Borçlar Kanununun 134 üncü maddesiyle 143 üncü
maddesinin ikinci fıkrası hükümleri saklı kalmak üzere cari hesap
sözleşmesinin hükümleri şunlardır:

a\) Aksi kararlaştırılmadıkça, cari hesaba alacak veya borç kaydedilmesi,
tarafların, alacağı veya borcu doğuran sözleşme veya işleme ilişkin dava
ve savunma haklarını düşürmez. Sözleşme veya işlem iptal edilirse
bunlardan kaynaklanan kalemler hesaptan çıkarılır.

b\) Cari hesap sözleşmesinin yapılmasından önce doğmuş bulunan bir
alacak, tarafların onayıyla cari hesaba kaydedilirse, aksi
kararlaştırılmamışsa bu alacak yenilenmiş olmaz.

c\) Bir ticari senedin cari hesaba kaydı, bedelinin alınmış olması
hâlinde geçerli olmak şartıyla yapılmış sayılır.

d\) Her hesap devresi sonunda alacak ve borcu oluşturan tutarlar
birbirinden çıkarıldıktan sonra tanınan veya hükmen belirlenen bakiye,
yeni hesap devresine ait bir kalem olmak üzere hesaba geçirilir;
sözleşme sona ermiş veya artan tutar haczedilmiş ise onun ödenmesi
gerekir.

e\) Cari hesabın alacak sütununa yazılan tutarlar için, sözleşme veya
ticari teamüller gereğince, kaydolundukları tarihten itibaren faiz
işler.

**II - Özel durumlar**

**1. Ticari senetler **

**MADDE 91**- (1) 90 ıncı maddede öngörüldüğü şekilde cari hesaba
yazılan ancak bedeli alınamayan ticari senet sahibine geri verilerek,
cari hesaptan kaydı silinir.

**2. Ücret ve giderler**

**MADDE 92**- (1) Taraflar arasında cari hesap sözleşmesinin bulunması,
komisyon sözleşmesinden kaynaklanan ücretin ve her türlü giderin
istenmesine engel oluşturmaz.

**3. Hesap dışında kalan alacaklar  **

**MADDE 93**- (1) Takas edilemeyen alacaklarla, belirli bir amaca
harcanmak veya ayrıca emre hazır tutulmak üzere teslim olunan para ve
mallardan doğan alacaklar cari hesaba geçirilemez.

**III - Bakiye**

**1. Belirlenmesi**

**MADDE 94**- (1) Sözleşme veya ticari teamül uyarınca, belirli hesap
devreleri sonunda devre hesabı kapatılır ve alacak ile borç kalemleri
arasındaki fark belirlenir.

\(2) Hesap devresi hakkında sözleşme veya ticari teamül yoksa, her takvim
yılının son günü taraflarca hesabın kapatılması günü olarak kabul
edilmiş sayılır. Saptanan artan tutarı gösteren cetveli alan taraf,
aldığı tarihten itibaren bir ay içinde, noter aracılığıyla, taahhütlü
mektupla, telgrafla veya güvenli elektronik imza içeren bir yazıyla
itirazda bulunmamışsa, bakiyeyi kabul etmiş sayılır.

**2. Faiz**

**MADDE 95**- (1) 8 inci maddedeki şartların varlığı hâlinde, alacak ile
borç kalemlerinin birbirinden çıkarılması sonucunda bulunan bakiyeye,
belirlenip hesaba kaydedildiği tarihten itibaren faiz işler; bileşik
faize yol açabilecek uygulama yapılamaz; bu hükme aykırı sözleşme
öngörülemez.

10998

**3. Bileşik faiz ve sözleşme ile belirlenebilecek hükümler**

**MADDE 96**- (1) Taraflar, üç aydan aşağı olmamak şartıyla, diledikleri
andan başlamak üzere faizlerin ana paraya eklenmesini
kararlaştırabilecekleri gibi hesap devreleri ile faiz ve komisyon
miktarlarını da sözleşme ile belirleyebilirler.

\(2) 8 inci maddenin ikinci ve üçüncü fıkra hükümleri saklıdır.

**IV - Bütünlük ilkesi**

**MADDE 97**- (1) Cari hesaba geçirilen alacak ve borç kalemleri
ayrılmaz bir bütün oluşturur. Cari hesabın kesilmesinden önce
taraflardan hiçbiri, alacaklı veya borçlu sayılamaz. Tarafların hukuki
durumunu ancak sözleşmenin sonundaki hesabın kesilmesi belirler.

**C) Cari hesabın sona ermesi **

**I - Genel olarak**

**MADDE 98**- (1) Cari hesap sözleşmesi;

a\) Kararlaştırılan sürenin sona ermesi,

b\) Bir süre kararlaştırılmadığı takdirde taraflardan birinin fesih
ihbarında bulunması,

c\) Taraflardan birinin iflas etmesi,

hâllerinde sona erer.

**II - Ölüm ve kısıtlılık hâlleri**

**MADDE 99**- (1) Sözleşme süreli olup da taraflardan biri bu süre
içinde ölür veya kısıtlanırsa her iki taraf ve kanuni temsilcileriyle
halefleri on gün önceden haber vermek şartıyla cari hesap sözleşmesini
feshedebilir. Ancak, artan tutarın ödenmesi, hesabın 94 üncü maddeye
göre kapatılması gereken tarihte istenebilir.

**D) Bakiyenin haczi **

**MADDE 100**- (1) Taraflardan birinin alacaklısının ona ait artan
tutarı haczettirdiği gün hesap kapatılarak artan tutar saptanır.

\(2) Bu hâlde, borcundan dolayı haciz tebliğ edilen taraf, onbeş gün
içinde haczi kaldırtmazsa, diğer taraf sözleşmeyi feshedebilir; etmezse
haciz ettiren kimsenin durumu cari hesaba yeni kalemler geçirilmek
suretiyle ağırlaştırılamaz. Meğerki, hesaba geçirilen kalemler haciz
tarihinden önce doğmuş bulunan hukuki bir ilişkiden kaynaklansın.

\(3) Haciz ettiren alacaklı bakiyeden, kendi alacağını karşılayan
kısmının ödenmesini ancak hesabın 94 üncü maddeye göre kapatılması
gereken anda isteyebilir.

**E) Zamanaşımı**

**MADDE 101**- (1) Cari hesabın tasfiyesine, kabul edilen veya mahkeme
kararıyla saptanan artan tutara ya da faiz alacaklarına, hesap hata ve
yanılmalarına, cari hesabın dışında tutulması gereken veya haksız olarak
cari hesaba geçirilmiş olan kalemlere veya tekrarlanan kayıtlara ilişkin
bulunan davalar, cari hesap sözleşmesinin sona ermesinden itibaren beş
yıl geçmekle zamanaşımına uğrarlar.

**YEDİNCİ KISIM**

**Acentelik**

**A) Genel olarak**

**I - Tanımı**

**MADDE 102**- (1) Ticari mümessil, ticari vekil, satış memuru veya
işletmenin çalışanı gibi işletmeye bağlı bir hukuki konuma sahip
olmaksızın, bir sözleşmeye dayanarak, belirli bir yer veya bölge içinde
sürekli olarak ticari bir işletmeyi ilgilendiren sözleşmelerde aracılık
etmeyi veya bunları o tacir adına yapmayı meslek edinen kimseye acente
denir.

10999

\(2) Bu Kısımda hüküm bulunmayan hâllerde aracılık eden acentelere Türk
Borçlar Kanununun simsarlık sözleşmesi hükümleri, sözleşme yapan
acentelere komisyon hükümleri ve bunlarda da hüküm bulunmayan hâllerde
vekâlet hükümleri uygulanır.

\(3) Taşıma, deniz ticareti, sigorta, turizm gibi alanlara ilişkin özel
düzenlemeler saklıdır.

**II - Uygulama alanı**

**MADDE 103**- (1) Özel kanunlardaki hükümler saklı olmak üzere, bu
Kısım hükümleri şunlar hakkında da uygulanır:

a\) Sözleşmeleri yerli veya yabancı bir tacir hesabına ve kendi adına
yapmaya sürekli olarak yetkili bulunanlar.

b\) Türkiye Cumhuriyeti içinde merkez veya şubesi bulunmayan yabancı
tacirler ad ve hesabına ülke içinde işlemlerde bulunanlar.

**III - İnhisar**

**MADDE 104**- (1) Yazılı olarak aksi kararlaştırılmadıkça, müvekkil,
aynı zamanda ve aynı yer veya bölge içinde aynı ticaret dalı ile ilgili
olarak birden fazla acente atayamayacağı gibi, acente de aynı yer veya
bölgede, birbirleriyle rekabette bulunan birden çok ticari işletme
hesabına acentelik yapamaz.

**B) Acentenin yetkileri**

**I - Genel olarak **

**MADDE 105**- (1) Acente, aracılıkta bulunduğu veya yaptığı
sözleşmelerle ilgili her türlü ihtar, ihbar ve protesto gibi hakkı
koruyan beyanları müvekkili adına yapmaya ve bunları kabule yetkilidir.

\(2) Bu sözleşmelerden doğacak uyuşmazlıklardan dolayı acente, müvekkili
adına dava açabileceği gibi, kendisine karşı da aynı sıfatla dava
açılabilir. Yabancı tacirler adına acentelik yapanlar hakkındaki
sözleşmelerde yer alan, bu hükme aykırı şartlar geçersizdir.

\(3) Acentelerin ad ve hesabına hareket ettikleri kişilere karşı
Türkiye’de açılacak olan davalar sonucunda alınan kararlar acentelere
uygulanamaz.

**II - Özel ve yazılı yetki gerektiren hâller**

**MADDE 106**- (1) Müvekkilinin özel ve yazılı izni veya vekâleti
olmadan acente, bizzat teslim etmediği malların bedelini kabule ve
bedelini bizzat ödemediği malları teslim almaya yetkili olmadığı gibi bu
işlemlerden doğan alacağı yenileyemez veya miktarını indiremez.

**III - Sözleşme yapma yetkisi**

**MADDE 107**- (1) Özel ve yazılı bir yetki almadan acente, müvekkili
adına sözleşme yapmaya yetkili değildir.

\(2) Acentelere müvekkilleri adına sözleşme yapma yetkisi veren
belgelerin, acente tarafından tescil ve ilan ettirilmesi zorunludur.

**IV - Yetkisizlik**

**MADDE 108**- (1) Acente, yetkisi olmaksızın veya yetki sınırlarını
aşarak, müvekkili adına bir sözleşme yaparsa müvekkili bunu haber alır
almaz icazet verebilir; vermediği takdirde acente sözleşmeden kendisi
sorumlu olur.

11000

**C) Acentenin borçları**

**I - Genel olarak**

**MADDE 109**- (1) Acente, sözleşme uyarınca kendisine bırakılan bölge
ve ticaret dalı içinde, müvekkilinin işlerini görmekle ve menfaatlerini
korumakla yükümlüdür.

\(2) Acente, kusursuz olduğunu ispat etmediği takdirde özellikle,
müvekkili hesabına saklamakta olduğu malın veya eşyanın uğradığı
hasarlardan sorumludur.

**II - Haber verme yükümlülüğü**

**MADDE 110**- (1) Acente, üçüncü kişilerin kabule yetkili olduğu
beyanlarını, bölgesindeki piyasanın ve müşterilerin finansal durumunu,
şartlarını, bunlarda meydana gelen değişiklikleri ve yapılan işlemlere
ilişkin olarak müvekkilini ilgilendiren bütün hususları ona zamanında
bildirmek zorundadır.

\(2) Acente, müvekkilin açık talimatı olmayan konularda, emir alıncaya
kadar işlemi geciktirebilir. Ancak, işin acele nitelik taşıması
nedeniyle durum müvekkilinden talimat almaya müsait olmazsa veya acente
en yararlı şartlar çerçevesinde harekete yetkiliyse, basiretli bir tacir
gibi kendi görüşüne göre işlemi yapar.

**III - Önlemler**

**MADDE 111**- (1) Acente, müvekkili hesabına teslim aldığı eşyanın
taşınma sırasında hasara uğradığına dair belirtiler varsa, müvekkilinin
taşıyıcıya karşı dava hakkını teminat altına almak üzere, hasarı
belirlettirmek ve gereken diğer önlemleri almak, eşyayı mümkün olduğu
kadar korumak veya tamamen telef olması tehlikesi varsa, Türk Borçlar
Kanununun 108 inci maddesi gereğince yetkili mahkemenin izniyle
sattırmak ve gecikmeksizin durumu müvekkiline haber vermekle yükümlüdür.
Aksi takdirde, ihmali yüzünden doğacak zararı tazmin eder.

\(2) Satılmak üzere acenteye gönderilen mallar çabuk bozulacak cinsten
ise veya değerini düşürecek değişikliklere uğrayacak nitelikteyse ve
müvekkilden talimat almaya zaman uygun   değilse veya müvekkil izin
vermede gecikirse, acente yetkili mahkemenin izniyle Türk Borçlar
Kanununun 108 inci maddesi gereğince eşyayı sattırmaya yetkili ve
müvekkilin menfaatleri bunu gerektiriyorsa zorunludur.

**IV - Ödeme borcu**

**MADDE 112**- (1) Acente, müvekkiline ait olan parayı göndermekle veya
teslim etmekle yükümlü olup da bunu yapmazsa, yükümlülüğün doğduğu
tarihten itibaren faiz ödemek ve gerekirse ayrıca tazminat vermek
zorundadır.

**D) Acentenin hakları**

**I - Ücret**

**1. Ücrete hak kazandıran işlemler**

**MADDE 113**- (1) Acente, acentelik ilişkisinin devamı süresince kendi
çabasıyla veya aynı nitelikteki işlemler için kazandırdığı üçüncü
kişilerle kurulan işlemler için ücret isteyebilir. Bu ücret hakkı,
üçüncü fıkra uyarınca önceki acenteye ait olduğu hâlde ve ölçüde doğmaz.

\(2) Acenteye belli bir bölge veya müşteri çevresi bırakılmışsa, acente,
acentelik ilişkisinin devamı süresince bu bölgedeki veya çevredeki
müşterilerle kendi katkısı olmadan kurulan işlemler için de ücret
isteyebilir. Birinci fıkranın ikinci cümlesi burada da uygulanır.

11001

\(3) Acentelik ilişkisinin bitmesinden sonra kurulan işlemler için
acente;

a\) İşleme aracılık etmişse veya işlemin yapılmasının kendi çabasına
bağlanabileceği ölçüde işlemi hazırlamış ve işlem de acentelik
ilişkisinin bitmesinden sonra uygun bir süre içinde kurulmuşsa,

b\) Birinci veya ikinci fıkraların birinci cümleleri uyarınca ücret
istenebilecek bir işleme ilişkin  olarak üçüncü kişinin icabı,
 acentelik ilişkisinin  sona ermesinden önce acenteye veya müvekkile
ulaşmışsa,

ücret isteyebilir. Bu ücretin, hâl ve şartlara göre paylaşılması
hakkaniyet gereği ise, sonraki acente de uygun bir pay alır.

\(4) Acente, ayrıca, müvekkilinin talimatına uygun olarak tahsil ettiği
paralar için de tahsil komisyonu isteyebilir.

**2. Ücrete hak kazanma zamanı**

**MADDE 114**- (1) Acente, kurulan işlem yerine getirildiği anda ve
ölçüde ücrete hak kazanır. Taraflar bu kuralı acentelik sözleşmesiyle
değiştirebilir; ancak müvekkil işlemi yerine getirince, acente, izleyen
ayın son günü istenebilecek uygun bir avansa hak kazanır. Her hâlde
acente, üçüncü kişi kurulan işlemi yerine getirdiği anda ve ölçüde
ücrete hak kazanır.

\(2) Üçüncü kişinin işlemi yerine getirmeyeceği kesinleşirse, acentenin
ücret hakkı düşer; ödenmiş tutarlar geri verilir.

\(3) Aracılık edilen sözleşmeyi müvekkilin kısmen veya tamamen yahut
öngörüldüğü şekliyle yerine getirmeyeceği kesinleşse bile, acente ücret
isteyebilir. Müvekkile yüklenemeyen sebeplerle sözleşmenin yerine
getirilemediği hâlde ve ölçüde acentenin ücret hakkı düşer.

**3. Ücretin miktarı **

**MADDE 115**- (1) Sözleşmede hüküm yoksa ücretin miktarı, acentenin
bulunduğu yerdeki ticari teamüle, teamül de mevcut değilse hâlin
gereğine göre o yerdeki asliye ticaret mahkemesince belirlenir.

**4. Ücretin ödeme zamanı**

**MADDE 116**- (1) Acentenin hak kazandığı ücretin, doğumu tarihinden
itibaren en geç üç ay içinde ve her hâlde sözleşmenin sona erdiği
tarihte ödenmesi gerekir.

\(2) Ücret istemi, muacceliyeti ve hesaplanması bakımından önemli olan
bütün  konular hakkında acente bilgi istediği takdirde müvekkil bu
bilgileri vermek zorundadır. Ayrıca acente, ücrete bağlı işlemlere
ilişkin defter kayıtlarının suretlerinin de kendisine gönderilmesini
müvekkilinden isteyebilir. Müvekkil, defter suretini vermekten kaçınırsa
ya da defterlerin doğruluğu ve tamlığı konusunda  kuşku duymayı
gerektiren haklı nedenler varsa, acente,  ticari   defter ve  belgelerin
  ilgili  kısımlarını   ya  kendisi  inceler  ya  da  bir uzmana
inceletebilir.  Müvekkil buna izin vermezse sorunu mahkeme duruma en
uygun şekilde karara bağlar.

\(3) Bu hükümlerin aksinin kararlaştırılması acentenin aleyhine olduğu
ölçüde geçersizdir.

**II - Olağanüstü giderlerin karşılanması**

**MADDE 117**- (1) Acente, yükümlülüklerini yerine getirmek için
yaptıklarından ancak olağanüstü giderlerin ödenmesini isteyebilir.

**III - Faiz isteme hakkı **

**MADDE 118**- (1) Avans ve olağanüstü giderler hakkında 20 nci maddenin
birinci fıkrasının ikinci cümlesi hükmü uygulanır.

11002

**IV - Hapis hakkı**

**MADDE 119**- (1) Acente, müvekkilindeki bütün alacakları ödeninceye
kadar, acentelik sözleşmesi dolayısıyla alıp da gerek kendi elinde gerek
özel bir sebebe dayanarak zilyet olmakta devam eden bir üçüncü kişinin
elinde bulunan taşınırlar ve kıymetli evrak ile herhangi bir eşyayı
temsil eden senet aracılığıyla kullanabildiği mallar üzerinde hapis
hakkına sahiptir.

\(2) Müvekkile ait mallar acente tarafından sözleşme veya kanun gereği
satıldığı takdirde, acente bu malların bedelini ödemekten kaçınabilir.

\(3) Müvekkil aciz hâlinde bulunduğu takdirde, acentenin henüz muaccel
olmamış alacakları hakkında da birinci ve ikinci fıkra hükümleri
uygulanır.

\(4) Türk Medenî Kanununun 950 nci maddesinin ikinci fıkrasıyla, 951 ilâ
953 üncü maddeleri hükümleri saklıdır.

**E) Müvekkilin borçları**

**MADDE 120**- (1) Müvekkil, acenteye;

a\) Mallarla ilgili belgeleri vermek,

b\) Acentelik sözleşmesinin yerine getirilmesi için gerekli olan
hususları ve özellikle iş hacminin acentenin normalde
bekleyebileceğinden önemli surette düşük olabileceğini bildirmek,

c\) Acentenin yaptığı işleri kabul edip etmediğini ya da yerine
getirilmediğini uygun bir süre içinde bildirmek,

d\) Acentenin istemeye hak kazandığı ücreti ödemek,

e\) Ücret, avans ve olağanüstü giderler hakkında 20 nci madde hükümlerine
göre faiz ödemek,

zorundadır.

\(2) Bu maddeye aykırı şartlar, acentenin aleyhine olduğu ölçüde,
geçersizdir.

**F) Acentelik sözleşmesinin sona ermesi**

**I - Sebepleri**

**MADDE 121**- (1) Belirsiz bir süre için yapılmış olan acentelik
sözleşmesini, taraflardan her biri üç ay önceden ihbarda bulunmak
şartıyla feshedebilir. Sözleşme belirli bir süre için yapılmış olsa bile
haklı sebeplerden dolayı her zaman fesih olunabilir.

\(2) Belirli süre için yapılan bir acentelik sözleşmesinin, süre
dolduktan sonra uygulanmaya devam edilmesi hâlinde, sözleşme belirsiz
süreli hâle gelir.

\(3) Müvekkilin veya acentenin iflası, ölümü veya kısıtlanması hâlinde,
Türk Borçlar Kanununun 513 üncü maddesi hükmü uygulanır.

\(4) Haklı bir sebep olmadan veya üç aylık ihbar süresine uymaksızın
sözleşmeyi fesheden taraf, başlanmış işlerin tamamlanmaması sebebiyle
diğer tarafın uğradığı zararı tazmin etmek zorundadır.

\(5) Müvekkilin veya acentenin ölümü, ehliyetini kaybetmesi veya iflası
sebebiyle acentelik sözleşmesi sona ererse, işlerin tamamlanması hâlinde
acenteye verilmesi gereken ücret miktarına oranlanarak belirlenecek
uygun bir tazminat acenteye ya da bu maddede yazılı hâllere göre onun
yerine geçenlere verilir.

**II - Denkleştirme istemi**

**MADDE 122**- (1) Sözleşme ilişkisinin sona ermesinden sonra;

a\) Müvekkil, acentenin bulduğu yeni müşteriler sayesinde, sözleşme
ilişkisinin sona ermesinden sonra da önemli menfaatler elde ediyorsa,

11003

b\) Acente, sözleşme ilişkisinin sona ermesinin sonucu olarak, onun
tarafından işletmeye kazandırılmış müşterilerle yapılmış veya kısa bir
süre içinde yapılacak olan işler dolayısıyla sözleşme ilişkisi devam
etmiş olsaydı elde edeceği ücret isteme hakkını kaybediyorsa ve

c\) Somut olayın özellik ve şartları değerlendirildiğinde, ödenmesi
hakkaniyete uygun düşüyorsa,

acente müvekkilden uygun bir tazminat isteyebilir.

\(2) Tazminat, acentenin son beş yıllık faaliyeti sonucu aldığı yıllık
komisyon veya diğer ödemelerin ortalamasını aşamaz. Sözleşme ilişkisi
daha kısa bir süre devam etmişse, faaliyetin devamı sırasındaki ortalama
esas alınır.

\(3) Müvekkilin, feshi haklı gösterecek bir eylemi olmadan, acente
sözleşmeyi feshetmişse veya acentenin kusuru sebebiyle sözleşme müvekkil
tarafından haklı sebeplerle feshedilmişse, acente denkleştirme isteminde
bulunamaz.

\(4) Denkleştirme isteminden önceden vazgeçilemez. Denkleştirme istem
hakkının sözleşme ilişkisinin sona ermesinden itibaren bir yıl içinde
ileri sürülmesi gerekir.

\(5) Bu hüküm, hakkaniyete aykırı düşmedikçe, tek satıcılık ile benzeri
diğer tekel hakkı veren sürekli sözleşme ilişkilerinin sona ermesi
hâlinde de uygulanır.

**III - Rekabet yasağı anlaşması **

**MADDE 123**- (1) Acentenin, işletmesine ilişkin faaliyetlerini,
sözleşme ilişkisinin sona ermesinden sonrası için sınırlandıran
anlaşmanın yazılı şekilde yapılması ve anlaşma hükümlerini içeren ve
müvekkil tarafından imzalanmış bulunan bir belgenin acenteye verilmesi
gerekir. Anlaşma en çok, ilişkinin bitiminden itibaren iki yıllık süre
için yapılabilir ve yalnızca acenteye bırakılmış olan bölgeye veya
müşteri çevresine ve kurulmasına aracılık ettiği sözleşmelerin taalluk
ettiği konulara ilişkin olabilir. Müvekkilin, rekabet sınırlaması
dolayısıyla, acenteye uygun bir tazminat ödemesi şarttır.

\(2) Müvekkil, sözleşme ilişkisinin sona ermesine kadar, rekabet
sınırlamasının uygulanmasından yazılı olarak vazgeçebilir. Bu hâlde
müvekkil, vazgeçme beyanından itibaren altı ayın geçmesiyle tazminat
ödeme borcundan kurtulur.

\(3) Taraflardan biri, diğer tarafın kusurlu davranışı nedeniyle haklı
sebeplerle sözleşme ilişkisini feshederse, fesihten itibaren bir ay
içinde rekabet sözleşmesiyle bağlı olmadığını diğer tarafa yazılı olarak
bildirebilir.

\(4) Bu maddeye aykırı şartlar, acentenin aleyhine olduğu ölçüde
geçersizdir.

**İKİNCİ KİTAP**

**Ticaret Şirketleri**

**BİRİNCİ KISIM**

**Genel Hükümler**

**A) Türleri**

**MADDE 124**- (1) Ticaret şirketleri; kollektif, komandit, anonim,
limited ve kooperatif şirketlerden ibarettir.

\(2) Bu Kanunda, kollektif ile komandit şirket şahıs; anonim, limited ve
sermayesi paylara bölünmüş komandit şirket sermaye şirketi sayılır.

11004

**B) Tüzel kişilik ve ehliyet**

**MADDE 125**- (1) Ticaret şirketleri tüzel kişiliği haizdir.

\(2) Ticaret şirketleri, Türk Medenî Kanununun 48 inci maddesi
çerçevesinde bütün haklardan yararlanabilir ve borçları üstlenebilirler.
Bu husustaki kanuni istisnalar saklıdır.

**C) Uygulanacak kanun hükümleri**

**MADDE 126**- (1) Her şirket türüne özgü hükümler saklı kalmak
şartıyla, Türk Medenî Kanununun tüzel kişilere ilişkin genel hükümleri
ile bu Kısımda hüküm bulunmayan hususlarda Türk Borçlar Kanununun adi
şirkete dair hükümleri her şirket türünün niteliğine uygun olduğu
oranda, ticaret şirketleri hakkında da uygulanır.

**D) Sermaye koyma borcu**

**I - Konusu**

**MADDE 127**- (1) Kanunda aksine hüküm olmadıkça ticaret şirketlerine
sermaye olarak;

a\) Para, alacak, kıymetli evrak ve sermaye şirketlerine ait paylar,

b\) Fikrî mülkiyet hakları,

c\) Taşınırlar ve her çeşit taşınmaz,

d\) Taşınır ve taşınmazların faydalanma ve kullanma hakları,

e\) Kişisel emek,

f\) Ticari itibar,

g\) Ticari işletmeler,

h\) Haklı olarak kullanılan devredilebilir elektronik ortamlar, alanlar,
adlar ve işaretler gibi değerler,

i\) Maden ruhsatnameleri ve bunun gibi ekonomik değeri olan diğer haklar,

j\) Devrolunabilen ve nakden değerlendirilebilen her türlü değer,

konabilir.

\(2) Kanunun 307 nci maddesinin ikinci, 342 nci maddesinin birinci ve 581
inci maddesinin birinci fıkra hükümleri saklıdır.

**II - Hükmü**

**1. Genel olarak**

**MADDE 128**- (1) Her ortak, usulüne göre düzenlenmiş ve imza edilmiş
şirket sözleşmesiyle koymayı taahhüt ettiği sermayeden dolayı şirkete
karşı borçludur.

\(2) Şirket sözleşmesinde veya esas sözleşmede bilirkişi tarafından
belirlenen değerleriyle yer alan taşınmazlar tapuya şerh verildiği,
fikrî mülkiyet hakları ile diğer değerler, varsa özel sicillerine, bu
hüküm uyarınca kaydedildikleri ve taşınırlar güvenilir bir kişiye tevdi
edildikleri takdirde ayni sermaye kabul olunur. Özel sicile yapılan
kayıt iyiniyeti kaldırır.

\(3) Sermaye olarak taşınmaz mülkiyeti veya taşınmaz üzerinde var olan
veya kurulacak olan ayni bir hakkın konulması borcunu içeren şirket
sözleşmesi hükümleri, resmî şekil aranmaksızın geçerlidir.

\(4) Paradan başka ekonomik bir değer veya bir taşınırın sermaye olarak
konulmasının borçlanılması hâlinde şirket, tüzel kişilik kazandığı andan
itibaren bunlar üzerinde malik sıfatıyla doğrudan tasarruf edebilir.

\(5) Taşınmaz mülkiyetinin veya diğer ayni bir hakkın sermaye olarak
konulması hâlinde, şirketin bunlar üzerinde tasarruf edebilmesi için
tapu siciline tescil gereklidir.

11005

\(6) Mülkiyet ve diğer ayni hakların tapu siciline tescili istemi ile
diğer sicillere yapılacak tescillerle ilgili bildirimler, ticaret sicili
müdürü tarafından, ilgili sicile resen ve hemen yapılır. Şirketin tek
taraflı istemde bulunabilme hakkı saklıdır.

\(7) Şirket, her ortağın sermaye koyma borcunu yerine getirmesini
isteyebileceği ve dava edebileceği gibi, yerine getirmede gecikme
sebebiyle uğradığı zararın tazminini de isteyebilir. Tazminat istemi
için ihtar şarttır. Şahıs şirketlerinde bu davayı ortaklar da açabilir.

\(8) Ortaklarca, sermaye olarak konulması taahhüt edilen hakların
korunması için, kurucular tarafından ortaklar aleyhine ihtiyati tedbir
istenebilir. Tedbir üzerine açılacak  davalar için, Hukuk Usulü
Muhakemeleri Kanununda öngörülen süre ancak şirketin tescil ve ilanı
tarihinden itibaren işlemeye başlar.

**2. Temerrüt  faizi **

**MADDE 129**- (1) Zamanında ifa edilmeyen sermaye para ise, 128 inci
madde gereğince tazminat hakkına halel gelmemek şartıyla, aksine şirket
sözleşmesinde veya esas sözleşmede hüküm yoksa, şirketin tescili anından
itibaren temerrüt faizi de ödenir.

**3. Sorumlu olma**

**MADDE 130**- (1) Sermaye olarak şirkete alacaklarını devretmiş olan
bir ortak, alacaklar şirketçe tahsil edilmiş olmadıkça sermaye koyma
borcundan kurtulmaz.

\(2) Alacak, vadesi gelmemiş ise aksi kararlaştırılmış olmadıkça, vade
gününden, muaccel ise şirket sözleşmesi veya esas sözleşme tarihinden
itibaren bir ay içinde şirketçe tahsil edilmelidir.

\(3) Her ne sebeple olursa olsun, bu süre içinde tahsil edilemediği
takdirde, gecikmeden dolayı şirketin tazminat hakkına halel gelmemek
şartıyla, ortak, sürenin bitiminden itibaren geçecek günlerin temerrüt
faizini de öder.

\(4) Alacak kısmen tahsil edilmişse, yukarıdaki hükümler tahsil edilmemiş
olan kısım hakkında geçerlidir.

**4. Karineler**

**MADDE 131**- (1) Sermaye olarak konulan ayınlara, bilirkişi tarafından
biçilecek değerler, ilgililerce kabul edilmiş sayılır.

\(2) Şirket sözleşmesinde veya esas sözleşmede aksi kararlaştırılmamışsa,
sermaye olarak konan ayınların mülkiyeti şirkete ait ve haklar şirkete
devredilmiş olur.

\(3) Hizmet karşılığı olarak verilecek ücretin kısmen veya tamamen kâra
iştirak suretiyle ifası kararlaştırıldığı takdirde bu kayıt çalışanlara
ortak sıfatını vermez.

**5. Faiz ve ücret alma hakkı **

**MADDE 132**- (1) Kanunlarda aksine hüküm yoksa, şirket sözleşmesiyle
ortakların, koydukları sermayeler için faiz ve şirketteki hizmetleri
sebebiyle kendilerine ücret verilmesi kabul olunabilir.

**E) Ortakların kişisel alacaklıları**

**MADDE 133**- (1) Bir şahıs şirketi devam ettiği sürece ortaklardan
birinin kişisel alacaklısı, hakkını şirketin bilançosu gereğince o
ortağa düşen kâr payından ve şirket fesholunmuşsa tasfiye payından
alabilir. Henüz bilanço düzenlenmemişse alacaklı bilançonun düzenlenmesi
sonucunda borçluya düşecek kâr ve tasfiye payı üzerine haciz
koydurabilir.

11006

\(2) Sermaye şirketlerinde alacaklılar, alacaklarını, o ortağa düşen kâr
veya tasfiye payından almak yanında, borçlularına ait olan, senede
bağlanmış veya bağlanmamış payların, 9/6/1932 tarihli ve 2004 sayılı
İcra ve İflas Kanununun taşınırlara ilişkin hükümleri uyarınca
haczedilmesini ve paraya çevrilmesini isteyebilirler. Haciz, istek
üzerine, pay defterine işlenir.

\(3) Bunun dışında, alacaklılar, tüm ticaret şirketlerinde alacaklarını,
ortağın şirketten olan diğer alacaklarından da alabilme ve bunun için
haciz yaptırabilme yetkisini de haizdir.

\(4) Yukarıdaki hükümler borçlu ortakların şirket dışındaki mallarına
alacaklıların başvurmalarına engel olmaz.

**F) Birleşme, bölünme ve tür değiştirme**

**I - Uygulama alanı ve kavramlar**

**1. Uygulama alanı**

**MADDE 134**- (1) Ticaret şirketlerinin birleşmelerine, bölünmelerine
ve tür değiştirmelerine 134 ilâ 194 üncü maddeler uygulanır.

\(2) Diğer kanunların, bu Kanunun 135 ilâ 194 üncü maddelerine aykırı
olmayan hükümleri saklıdır.

**2. Kavramlar**

**MADDE 135**- (1) 134 ilâ 194 üncü maddelerin uygulanmasında; “şirket”,
ticaret şirketlerini; “ortak”, anonim şirketlerin pay sahiplerini,
limited şirketler ile şahıs şirketlerinin ve kooperatiflerin
ortaklarını; “ortaklık payı”, şahıs şirketlerindeki ortaklık payını,
anonim şirketteki payı, limited şirketteki  esas sermaye payını,
sermayesi  paylara bölünmüş komandit şirketteki ortaklık payını; “genel
kurul”, anonim, limited ve sermayesi paylara bölünmüş komandit
şirketlerle kooperatiflerdeki genel kurulu, şahıs şirketlerindeki
ortaklar kurulunu ve gereğinde ortakların tümünü; “yönetim organı”,
anonim şirketler ve kooperatiflerde yönetim kurulunu, limited
şirketlerde müdürü veya müdürleri, şahıs şirketleriyle sermayesi paylara
bölünmüş komandit şirketlerde yöneticiyi; “şirket sözleşmesi”, anonim
şirketlerde esas sözleşmeyi, şahıs şirketleriyle limited şirketlerde
şirket sözleşmesini ve kooperatifte ana sözleşmeyi ifade eder.

\(2) Küçük ve orta ölçekli şirketler belirlenirken, şahıs şirketleri için
1522, sermaye şirketleri hakkında ise 1523 üncü maddelerde öngörülen
ölçütler uygulanır.

**II - Birleşme**

**1. Genel hükümler**

**a) İlke**

**MADDE 136**- (1) Şirketler;

a\) Bir şirketin diğerini devralması, teknik terimle “devralma şeklinde
birleşme” veya

b\) Yeni bir şirket içinde bir araya gelmeleri, teknik terimle “yeni
kuruluş şeklinde birleşme”,

yoluyla birleşebilirler.

\(2) 136 ilâ 158 inci maddelerin uygulamasında, kabul eden şirket
“devralan”, katılan şirket “devrolunan” diye adlandırılır.

\(3) Birleşme, devrolunan şirketin malvarlığı karşılığında, bir değişim
oranına göre devralan şirketin paylarının, devrolunan şirketin
ortaklarınca kendiliğinden iktisap edilmesiyle gerçekleşir. Birleşme
sözleşmesi 141 inci maddenin ikinci fıkrası anlamında ayrılma akçesini
de öngörebilir.

11007

\(4) Birleşmeyle, devralan şirket devrolunan şirketin malvarlığını bir
bütün hâlinde devralır. Birleşmeyle devrolunan şirket sona erer ve
ticaret sicilinden silinir.

**b) Geçerli birleşmeler**

**MADDE 137**- (1) Sermaye şirketleri;

a\) Sermaye şirketleriyle,

b\) Kooperatiflerle ve

c\) Devralan şirket olmaları şartıyla, kollektif ve komandit şirketlerle,

birleşebilirler.

\(2) Şahıs şirketleri;

a\) Şahıs şirketleriyle,

b\) Devrolunan şirket olmaları şartıyla, sermaye şirketleriyle,

c\) Devrolunan şirket olmaları şartıyla, kooperatiflerle,

birleşebilirler.

\(3) Kooperatifler;

a\) Kooperatiflerle,

b\) Sermaye şirketleriyle ve

c\) Devralan şirket olmaları şartıyla, şahıs şirketleriyle,

birleşebilirler.

**c) Tasfiye hâlindeki bir şirketin birleşmeye katılması**

**MADDE 138**- (1) Tasfiye hâlindeki bir şirket, malvarlığının
dağıtılmasına başlanmamışsa ve devrolunan şirket olması şartıyla,
birleşmeye katılabilir.

\(2) **(Değişik: 26/6/2012-6335/10 md.)** Birinci fıkradaki şartların
varlığı, devralan şirketin merkezinin bulunduğu yerin ticaret sicili
müdürlüğüne sunulan belgelerle ispatlanır.

**d) Sermayenin kaybı veya borca batıklık hâlinde birleşmeye katılma**

**MADDE 139**- (1) Sermayesiyle kanuni yedek akçeleri toplamının yarısı
zararlarla kaybolan veya borca batık durumda bulunan bir şirket,
kaybolan sermayeyi veya gerekiyorsa borca batıklık durumunu
karşılayabilecek tutarda serbestçe, tasarruf edilebilen özvarlığa sahip
bulunan bir şirket ile birleşebilir.

\(2) **(Değişik: 26/6/2012-6335/11 md.)** Birinci fıkradaki şartın
gerçekleşmiş olduğunu ispatlayan belgelerin, devralan şirketin
merkezinin bulunduğu yerin ticaret sicili müdürlüğüne sunulması şarttır.

**2. Ortaklık payları ve hakları**

**a) Ortaklık payının ve haklarının korunması**

**MADDE 140**- (1) Devrolunan şirketin ortaklarının, mevcut ortaklık
paylarını ve haklarını karşılayacak değerde, devralan şirketin payları
ve hakları üzerinde istemde bulunma hakları vardır. Bu istem hakkı,
birleşmeye katılan şirketlerin malvarlıklarının değeri, oy haklarının
dağılımı ve önem taşıyan diğer hususlar dikkate alınarak hesaplanır.

\(2) Ortaklık paylarının değişim oranları belirlenirken, devrolunan
şirketin ortaklarına tahsis olunan ortaklık paylarının gerçek
değerlerinin onda birini aşmaması şartıyla, bir denkleştirme ödenmesi
öngörülebilir.

\(3) Devrolunan şirketin oydan yoksun paylarına sahip ortaklarına aynı
değerde, oydan yoksun veya oy hakkını haiz paylar verilir.

11008

\(4) Devrolunan şirkette mevcut bulunan paylara bağlı imtiyaz hakları
karşılığında, devralan şirkette eş değerde haklar veya uygun bir
karşılık verilir.

\(5) Devralan şirket, devrolunan şirketin intifa senedi sahiplerine, eş
değerli haklar tanımak veya intifa senetlerini, birleşme sözleşmesinin
yapıldığı tarihteki gerçek değeriyle satın almak zorundadır.

**b) Ayrılma akçesi**

**MADDE 141**- (1) Birleşmeye katılan şirketler, birleşme sözleşmesinde,
ortaklara, devralan şirkette, pay ve ortaklık haklarının iktisabı ile
iktisap olunacak şirket paylarının gerçek değerine denk gelen bir
ayrılma akçesi arasında seçim yapma hakkı tanıyabilirler.

\(2) Birleşmeye katılan  şirketler birleşme sözleşmesinde, sadece ayrılma
akçesinin verilmesini öngörebilirler.

**3. Sermaye artırımı, yeni kuruluş ve ara bilanço**

**a) Sermaye artırımı**

**MADDE 142**- (1) Devralma yoluyla birleşmede, devralan şirket,
sermayesini, devrolunan şirketin ortaklarının haklarının korunabilmesi
için gerekli olan düzeyde, artırmak zorundadır.

\(2) Birleşmede, ayni sermaye konulmasına ilişkin düzenlemelerle, halka
açık anonim şirketlerde, yeni payların halka arzına dair hükümler,
Sermaye Piyasası Kurulu kaydına alınmasına ilişkin olanlar müstesna,
uygulanmaz.

**b) Yeni kuruluş**

**MADDE 143**- (1) Yeni kuruluş yolu ile birleşmede, bu Kanun ile
24/4/1969 tarihli ve 1163 sayılı Kooperatifler Kanununun, ayni sermaye
konulmasına dair düzenlemeleri ve asgari ortak sayısına ilişkin
hükümleri dışındaki maddeleri yeni şirketin kuruluşuna uygulanır.

**c) Ara bilanço**

**MADDE 144**- (1) Birleşme sözleşmesinin imzalandığı tarih ile bilanço
günü arasında altı aydan fazla zaman geçmişse veya son bilançonun
çıkarılmasından sonra, birleşmeye katılan şirketlerin malvarlıklarında
önemli değişiklikler meydana gelmişse, birleşmeye katılan  şirketler bir
ara bilanço çıkarmak zorundadır.

\(2) Aşağıdaki hükümler saklı olmak kaydı ile, ara bilançoya yıllık
bilançoya ilişkin hüküm ve ilkeler uygulanır. Ara bilanço için;

a\) Fizikî envanter çıkarılması gerekli değildir;

b\) Son bilançoda kabul edilen değerlemeler, sadece ticari defterdeki
hareketler ölçüsünde değiştirilir; amortismanlar, değer düzeltmeleri ve
karşılıklar ile ticari defterlerden anlaşılmayan işletme için önemli
değer değişiklikleri de dikkate alınır.

**4. Birleşme sözleşmesi ve birleşme raporu ^(1)^**

**a) Birleşme sözleşmesi**

**aa) Birleşme sözleşmesinin yapılması**

**MADDE 145**- (1) Birleşme sözleşmesi yazılı şekilde yapılır. Sözleşme,
birleşmeye katılan şirketlerin, yönetim organlarınca imzalanır ve genel
kurulları tarafından onaylanır.

**bb) Birleşme sözleşmesinin içeriği**

**MADDE 146**- (1) Birleşme sözleşmesinin;

a\) Birleşmeye katılan şirketlerin ticaret unvanlarını, hukuki türlerini,
merkezlerini; yeni kuruluş yolu ile birleşme hâlinde, yeni şirketin
türünü, ticaret unvanını ve merkezini,

–––––––––––––––

*(1) Bu üst başlık “4. Birleşme sözleşmesi, birleşme raporu ve
denetleme” iken, 26/6/2012 tarihli ve 6335 sayılı Kanunun 40 ıncı
maddesiyle metne işlendiği şekilde değiştirilmiştir.*

11009

b\) Şirket paylarının değişim oranını, öngörülmüşse denkleştirme
tutarını; devrolunan şirketin ortaklarının, devralan şirketteki
paylarına ve haklarına ilişkin açıklamaları,

c\) Devralan şirketin, imtiyazlı ve oydan yoksun payların sahipleriyle
intifa senedi sahiplerine tanıdığı hakları,

d\) Şirket paylarının değiştirilmesinin şeklini,

e\) Birleşmeyle iktisap edilen payların, devralan veya yeni kurulan
şirketin bilanço kârına hak kazandığı tarihi ve bu isteme ilişkin bütün
özellikleri,

f\) Gereğinde 141 inci madde uyarınca ayrılma akçesini,

g\) Devrolunan şirketin işlem ve eylemlerinin devralan şirketin hesabına
yapılmış sayılacağı tarihi,

h\) Yönetim organlarına ve yönetici ortaklara tanınan özel yararları,

i\) Gereğinde sınırsız sorumlu ortakların isimlerini,

içermesi zorunludur.

**b) Birleşme raporu**

**MADDE 147**- (1) Birleşmeye katılan şirketlerin yönetim organları,
ayrı ayrı veya birlikte, birleşme hakkında bir rapor hazırlarlar.

\(2) Raporda;

a\) Birleşmenin amacı ve sonuçları,

b\) Birleşme sözleşmesi,

c\) Şirket paylarının değişim oranı ve öngörülmüşse denkleştirme akçesi;
devrolunan şirketlerin ortaklarına devralan şirket nezdinde tanınan
ortaklık hakları,

d\) Gereğinde ayrılma akçesinin tutarı ve şirket pay ve ortaklık hakları
yerine ayrılma akçesi verilmesinin sebepleri,

e\) Değişim oranının belirlenmesi yönünden payların değerlemesine ilişkin
özellikler,

f\) Gereğinde devralan şirket tarafından yapılacak artırımın miktarı,

g\) Öngörülmüşse, devrolunan şirketin ortaklarına, birleşme dolayısıyla
yüklenecek olan, ek ödeme ve diğer kişisel edim yükümlülükleri ile
kişisel sorumluluklar hakkında bilgi,

h\) Değişik türdeki şirketlerin birleşmelerinde, yeni tür dolayısıyla
ortaklara düşen yükümlülükler,

i\) Birleşmenin, birleşmeye katılan şirketlerin işçileri üzerindeki
etkileri ile mümkünse bir sosyal planın içeriği,

j\) Birleşmenin, birleşmeye katılan şirketlerin alacaklıları üzerindeki
etkileri,

k\) Gerekiyorsa, ilgili makamlardan alınan onaylar,

hukuki ve ekonomik yönden açıklanır ve gerekçeleri belirtilir.

\(3) Yeni kuruluş yoluyla birleşmede birleşme raporuna yeni şirketin
sözleşmesinin de eklenmesi şarttır.

\(4) Tüm ortakların onaylaması hâlinde, küçük ve orta ölçekli şirketler
birleşme raporunun düzenlenmesinden vazgeçebilirler. ^(1)^

**c) Birleşme sözleşmesinin ve birleşme raporunun denetlenmesi**

**MADDE 148**- **(Mülga: 26/6/2012-6335/42 md.)**

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “küçük” ibaresi “küçük ve orta”* *şeklinde
değiştirilmiştir.*

11010

**5. İnceleme hakkı ve malvarlığında değişiklikler**

**a) İnceleme hakkı**

**MADDE 149**- (1) Birleşmeye katılan şirketlerden her biri,
merkezleriyle şubelerinde ve halka açık anonim şirketler ise Sermaye
Piyasası Kurulunun öngöreceği yerlerde, genel kurul kararından önceki
otuz gün içinde;

a\) Birleşme sözleşmesini,

b\) Birleşme raporunu,

c\) **(Mülga: 26/6/2012-6335/42 md.)**

d\) Son üç yılın yılsonu finansal tablolarıyla yıllık faaliyet
raporlarını, gereğinde ara bilançolarını,

ortakların, intifa senedi sahipleriyle şirket tarafından ihraç edilmiş
bulunan menkul kıymet hamillerinin, menfaati bulunan kişilerin ve diğer
ilgililerin incelemesine sunmakla yükümlüdür. Bunlar ilgili sermaye
şirketlerinin internet sitelerinde de yayımlanır.

\(2) Ortaklar ile birinci fıkrada sayılan kişiler, aynı fıkrada anılan
belgelerin suretlerinin ve varsa basılı şekillerinin kendilerine
verilmesini isteyebilirler. Bunlar için, herhangi bir bedel veya gider
karşılığı istenilemez.

\(3) Birleşmeye katılan şirketlerden her biri, Türkiye Ticaret Sicili
Gazetesinde yayımlanan ve internet sitelerine de konulan ilanda,
inceleme yapma hakkına işaret eder.

\(4) Birleşmeye katılan her şirket, birinci fıkrada anılan belgelerin
nereye tevdi edildiklerini ve nerelerde incelemeye hazır tutulduklarını,
tevdiden en az üç iş günü önce, Türkiye Ticaret Sicili Gazetesi ile
şirket sözleşmesinde öngörülen gazetelerde ve sermaye şirketleri de
internet sitelerinde ilan eder.

\(5) Tüm ortakların onaylaması hâlinde, küçük ve orta ölçekli  şirketler
inceleme hakkının kullanılmasından vazgeçebilirler. ^(1)^

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “küçük” ibaresi “küçük ve orta”* *şeklinde
değiştirilmiştir.*

11011

**b) Malvarlığındaki değişikliklerle ilgili bilgiler**

**MADDE 150**- (1) Birleşmeye katılan şirketlerden birinin aktif veya
pasif varlıklarında, birleşme sözleşmesinin imzası tarihiyle, bu
sözleşmenin genel kurulda onaya sunulacağı tarih arasında, önemli
değişiklik meydana gelmişse, yönetim organı, bu durumu kendi genel
kuruluna ve birleşmeye katılan diğer şirketlerin yönetim organlarına
yazılı olarak bildirir.

\(2) Birleşmeye katılan tüm şirketlerin yönetim organları, bu durumda
birleşme sözleşmesinin değiştirilmesine veya birleşmeden vazgeçmeye
gerek olup olmadığını incelerler; böyle bir sonuca vardıkları takdirde,
onaya sunma önerisi geri çekilir. Diğer hâlde, yönetim organı genel
kurulda, birleşme sözleşmesinde uyarlamaya gerek bulunmadığının
gerekçesini açıklar.

**c) Birleşme kararı**

**MADDE 151**- (1) Yönetim organı, genel kurula birleşme sözleşmesini
sunar. Birleşme sözleşmesi genel kurulda;

a\) Bu Kanunun 421 inci maddesinin beşinci fıkrasının (b) bendi saklı
olmak üzere, anonim ve sermayesi paylara bölünmüş komandit şirketlerde,
esas veya çıkarılmış sermayenin çoğunluğunu temsil etmesi şartıyla,
genel kurulda mevcut bulunan oyların dörtte üçüyle,

b\) Bir kooperatif tarafından devralınacak sermaye şirketlerinde,
sermayenin çoğunluğunu temsil etmesi şartıyla, genel kurulda mevcut
bulunan oyların dörtte üçüyle,

c\) Limited şirketlerde, sermayenin en az dörtte üçünü temsil eden
paylara sahip bulunmaları şartıyla, tüm ortakların dörtte üçünün
oylarıyla,

d\) Kooperatiflerde, verilen oyların üçte ikisinin çoğunluğuyla; ana
sözleşmede ek ödeme ve başka edim yükümlülükleri ya da sınırsız
sorumluluk kabul edilmiş veya bunlar mevcut olup da genişletilmişse
kooperatife kayıtlı tüm ortakların dörtte üçünün kararıyla,

onaylanmalıdır.

\(2) Kollektif ve komandit şirketlerde birleşme sözleşmesinin
oybirliğiyle onaylanması gerekir. Ancak, şirket sözleşmesinde birleşme
sözleşmesinin bütün ortakların dörtte üçünün kararıyla onaylanması
öngörülebilir.

\(3) Bir sermayesi paylara bölünmüş komandit şirketin, başka bir şirketi
devralması hâlinde, birinci fıkranın (a) bendindeki nisaba ek olarak,
komanditelerin tamamının birleşmeyi yazılı olarak onaylamaları
gereklidir.

\(4) Bir limited şirket tarafından devralınan anonim ve sermayesi paylara
bölünmüş komandit şirkette, devralma ile ek yükümlülük ve kişisel edim
yükümlülükleri de öngörülüyorsa veya bunlar mevcut olup da
genişletiliyorsa, bütün ortakların oybirliğine gerek vardır.

\(5) Birleşme sözleşmesi bir ayrılma akçesini öngörüyorsa bunun, devreden
şirket şahıs şirketiyse oy hakkını haiz ortaklarının, sermaye şirketiyse
şirkette mevcut oy haklarının  yüzde doksanının olumlu oylarıyla
onaylanması şarttır.

\(6) Birleşme sözleşmesinde devrolunan şirketin işletme konusunda
değişiklik öngörülmüşse, birleşme sözleşmesinin ayrıca, şirket
sözleşmesinin değiştirilmesi için gerekli nisapla onaylanmış olması
zorunludur.

11012

**6. Kesinleşmeye ilişkin hükümler**

**a) Ticaret siciline tescil**

**MADDE 152**- (1) Birleşmeye katılan  şirketler tarafından birleşme
kararı alınır alınmaz, yönetim organları, birleşmenin tescili için
ticaret siciline başvurur.

\(2) Devralan şirket, birleşmenin gereği olarak sermayesini artırmışsa,
ek olarak esas sözleşme değişiklikleri de ticaret siciline sunulur.

\(3) Devrolunan şirket, birleşmenin ticaret siciline tescili ile infisah
eder.

**b) Hukuki sonuçlar**

**MADDE 153**- (1) Birleşme, birleşmenin ticaret siciline tescili ile
geçerlilik kazanır. Tescil anında, devrolunan şirketin bütün aktif ve
pasifi kendiliğinden devralan şirkete geçer.

\(2) Devrolunan şirketin ortakları devralan şirketin ortağı olur. Ancak
bu sonuç, devralan şirketin kendi adına fakat bu şirket hesabına hareket
eden kişinin elinde bulunan paylar ile devrolunan şirketin kendi adına
fakat bu şirket hesabına hareket eden kişinin elinde bulunan paylar için
doğmaz.

\(3) 7/12/1994 tarihli ve 4054 sayılı Rekabetin Korunması Hakkında Kanun
hükümleri saklıdır.

**c) İlan**

**MADDE 154**- (1)  Birleşme kararı, Türkiye Ticaret Sicili Gazetesinde
ilan olunur.

**7. Sermaye şirketlerinin kolaylaştırılmış şekilde birleşmesi**

**a) Uygulama alanı**

**MADDE 155**- (1) a) Devralan sermaye şirketi devrolunan sermaye
şirketinin oy hakkı veren bütün paylarına veya

b\) Bir şirket ya da bir gerçek kişi veya kanun yahut sözleşme
dolayısıyla bağlı bulunan kişi grupları, birleşmeye katılan sermaye
şirketlerinin oy hakkı veren tüm paylarına,

sahiplerse sermaye şirketleri kolaylaştırılmış düzene göre
birleşebilirler.

\(2) Devralan sermaye şirketi, devrolunan sermaye şirketinin tüm
paylarına değil de oy hakkı veren paylarının en az yüzde doksanına
sahipse, azınlıkta kalan pay sahipleri için;

a\) Devralan şirkette bu payların denk karşılığı olan paylar verilmesi
şirket payları yanında, 141 inci maddeye göre, şirket paylarının gerçek
değerinin tam dengi olan nakdî bir karşılık verilmesinin önerilmiş
olması ve

b\) Birleşme dolayısıyla ek ödeme borcunun veya herhangi bir kişisel edim
yükümlülüğünün yahut  kişisel sorumluluğun doğmaması,

hâlinde birleşme kolaylaştırılmış usulde gerçekleşebilir.

**b) Kolaylıklar**

**MADDE 156**- (1) Birleşmeye katılan ve 155 inci maddenin birinci
fıkrasında öngörülen şartlara uyan sermaye şirketleri, birleşme
sözleşmesinde, 146 ncı maddenin birinci fıkrasının (a) ve (f) ilâ (i)
bentlerinde gösterilmiş bulunan kayıtlara yer verirler. Bu sermaye
şirketleri, 147 nci maddede öngörülen birleşme raporunu düzenlemeye ve
149 uncu maddede düzenlenen inceleme hakkını sağlamakla yükümlü
olmadıkları gibi, birleşme sözleşmesini 151 inci madde uyarınca genel
kurulun onayına da sunmayabilirler. ^(1)^

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “, 148 inci maddede yeralan birleşme sözleşmesini
denetletme hakkı ile” ibaresi “ve” şeklinde değiştirilmiştir.*

11013

\(2) Birleşmeye katılan ve 155 inci maddenin ikinci fıkrasında öngörülen
şartlara uyan sermaye şirketleri, birleşme sözleşmesinde, sadece, 147
nci maddenin ikinci fıkrasının (a), (b) ve (f) ilâ (i) bentlerinde
gösterilmiş bulunan kayıtlara yer verirler. Bu şirketler 147 nci maddede
öngörülen birleşme raporunu düzenlemeye ve birleşme sözleşmesini 151
inci madde gereğince genel kurula sunmaya da zorunlu değildirler. 149
uncu maddede öngörülen inceleme hakkının, birleşmenin tescili için
ticaret siciline yapılan başvurudan otuz gün önce sağlanmış olması
gerekir.

**8. Alacaklıların ve çalışanların korunması**

**a) Alacakların teminat altına alınması**

**MADDE 157**- (1) Birleşmeye katılan şirketlerin alacaklıları
birleşmenin hukuken geçerlilik kazanmasından itibaren üç ay içinde
istemde bulunurlarsa, devralan şirket bunların alacaklarını teminat
altına alır.

\(2) **(Değişik: 26/6/2012-6335/12 md.)** Birleşmeye katılan şirketler;
alacaklılarına, Türkiye Ticaret Sicili Gazetesinde, yedişer gün
aralıklarla üç defa yapacakları ilanla ve ayrıca internet sitelerine
konulacak ilanla haklarını bildirirler.

\(3) **(Mülga: 26/6/2012-6335/12 md.) **

\(4) Diğer alacaklıların zarara uğramayacaklarının anlaşılması hâlinde,
yükümlü şirket teminat göstermek yerine borcu ödeyebilir.

**b) Ortakların kişisel sorumlulukları ve iş ilişkilerinin geçmesi**

**MADDE 158**- (1) Devrolunan şirketin borçlarından birleşmeden önce
sorumlu olan ortakların sorumlulukları birleşmeden sonra da devam eder.
Şu şartla ki, bu borçlar birleşme kararının ilanından önce doğmuş olmalı
veya borçları doğuran sebepler bu tarihten önce oluşmuş bulunmalıdır.

\(2) Devrolunan şirketin borçlarından doğan, ortakların kişisel
sorumluluğuna ilişkin istemler, birleşme kararının ilanı tarihinden
itibaren üç yıl geçince zamanaşımına uğrar. Alacak ilan tarihinden sonra
muaccel olursa, zamanaşımı süresi muacceliyet tarihinden başlar. Bu
sınırlama, devralan şirketin borçları dolayısıyla şahsen sorumlu olan
ortakların sorumluluklarına uygulanmaz.

\(3) Kamuya arz edilmiş olan tahvil ve diğer borç senetlerinde sorumluluk
itfa tarihine kadar devam eder; meğerki, izahname başka bir düzenleme
içersin. 

\(4) İş ilişkileri hakkında 178 inci madde hükmü uygulanır.

**III - Bölünme**

**1. Genel hükümler**

**a) İlke**

**MADDE 159**- (1) Bir şirket tam veya kısmi bölünebilir.

a\) Tam bölünmede, şirketin tüm malvarlığı bölümlere ayrılır ve diğer
şirketlere devrolunur. Bölünen şirketin ortakları, devralan şirketlerin
paylarını ve haklarını iktisap ederler. Tam bölünüp devrolunan şirket
sona erer ve unvanı ticaret sicilinden silinir.

11014

b\) Kısmi bölünmede, bir şirketin malvarlığının bir veya birden fazla
bölümü diğer şirketlere devrolunur. Bölünen şirketin ortakları, devralan
şirketlerin paylarını ve haklarını iktisap ederler veya bölünen şirket,
devredilen malvarlığı bölümlerinin karşılığında devralan şirketlerdeki
payları ve hakları elde ederek yavru şirketini oluşturur.

**b) Geçerli bölünmeler**

**MADDE 160**- (1)  Sermaye şirketleri ve kooperatifler sermaye
şirketlerine ve kooperatiflere bölünebilirler.

**c) Şirket paylarının ve haklarının korunması**

**MADDE 161**- (1) Tam ve kısmi bölünmede şirket payları ve hakları 140
ıncı madde uyarınca korunur.

\(2) Devreden şirketin ortaklarına;

a\) Bölünmeye katılan tüm şirketlerde, mevcut payları oranında şirket
payları veya

b\) Bölünmeye katılan bazı veya tüm şirketlerde, mevcut paylarının
oranına göre değişik oranda şirket payları,

tahsis edilebilir. (a) bendindeki bölünme “oranların korunduğu”, (b)
bendindeki bölünme ise “oranların korunmadığı bölünme”dir.

**2. Bölünmenin uygulanmasına ilişkin hükümler**

**a) Sermayenin azaltılması**

**MADDE 162**- (1) Bölünme sebebiyle devreden şirketin sermayesinin
azaltılması hâlinde 473, 474 ve 592 nci maddeler ile kooperatiflerde
Kooperatifler Kanununun 98 inci maddesine dayanılarak bu Kanunun 473 ve
474 üncü maddeleri uygulanmaz.

**b) Sermaye artırımı**

**MADDE 163**- (1)** ** Devralan şirket sermayesini, devreden şirketin
ortaklarının haklarını koruyacak miktarda artırır.

\(2) Bölünmede, ayni sermaye konulmasına ilişkin hükümler uygulanmaz.
Bölünme sebebiyle, kayıtlı sermaye sisteminde müsait olmasa bile, tavan
değiştirilmeden sermaye artırılabilir.

**c) Yeni kuruluş**

**MADDE 164**- (1) Bölünme çerçevesinde yeni bir şirketin kurulmasına bu
Kanun ile Kooperatifler Kanununun kuruluşa ilişkin hükümleri uygulanır.
Sermaye şirketlerinin kurulmasında, kurucuların asgari sayısına ve ayni
sermaye konulmasına ilişkin hükümler uygulanmaz.

**d) Ara bilanço**

**MADDE 165**- (1) Bilanço günüyle, bölünme sözleşmesinin imzası veya
bölünme planının düzenlenmesi tarihi arasında, altı aydan fazla bir
zaman bulunduğu veya son bilançonun çıkarılmasından itibaren, bölünmeye
katılan şirketlerin malvarlıklarında önemli değişiklikler meydana gelmiş
olduğu takdirde, bir ara bilanço çıkarılır.

\(2) Bu fıkranın (a) ve (b) bentlerinde öngörülen hükümler saklı kalmak
kaydıyla, ara bilançoya yıllık bilançoya ilişkin hüküm ve standartlar
uygulanır. Ara bilanço için;

a\) Fizikî envanter çıkarılması gerekli değildir.

b\) Son bilançoda kabul edilmiş bulunan değerlemeler, sadece ticari
defterlerdeki hareketler ölçüsünde değiştirilir; amortismanlar, değer
düzeltmeleri ve karşılıklar ile ticari defterlerden anlaşılmayan işletme
için önemli değer değişiklikleri de dikkate alınır.

11015

**3. Bölünme belgelerini inceleme hakkı ^(1)^**

**a) Bölünme sözleşmesi ve bölünme planı**

**aa) Genel olarak**

**MADDE 166**- (1) Bir şirket, bölünme yoluyla, malvarlığının
bölümlerini var olan şirketlere devredecekse, bölünmeye katılan
şirketlerin yönetim organları tarafından bir bölünme sözleşmesi yapılır.

\(2) Bir şirket, bölünme yoluyla, malvarlığının bölümlerini yeni
kurulacak şirketlere devredecekse, yönetim organı bir bölünme planı
düzenler.

\(3) Hem bölünme sözleşmesinin hem de bölünme planının yazılı şekilde
yapılması ve bunların genel kurul tarafından 173 üncü madde hükümlerine
göre onaylanması şarttır.

**bb) Bölünme sözleşmesinin ve bölünme planının içeriği**

**MADDE 167**- (1) Bölünme sözleşmesi ve bölünme planı özellikle;

a\) Bölünmeye katılan şirketlerin ticaret unvanlarını, merkezlerini ve
türlerini,

b\) Aktif ve pasif malvarlığı konularının devir amacıyla bölümlere
ayrılmasını ve tahsisini; açık tanımlamayla, bu bölümlere ilişkin
envanteri; taşınmazları, kıymetli evrakı ve maddi olmayan malvarlığını
teker teker gösteren listeyi,

c\) Payların değişim oranını ve gereğinde ödenecek denkleştirme tutarını
ve devreden şirketin ortaklarının, devralan şirketteki ortaklık
haklarına ilişkin açıklamaları,

d\) Devralan şirketin; intifa senedi, oydan yoksun pay ve özel hak
sahiplerine tahsis ettiği hakları,

e\) Şirket paylarının değişim tarzlarını,

f\) Şirket paylarının bilanço kârına hangi tarihten itibaren hak
kazanacaklarını ve bu istem hakkının özelliklerini,

g\) Devreden şirketin işlemlerinin hangi tarihten itibaren devralan
şirketin hesabına yapılmış kabul edildiğini,

h\) Yönetim organlarının üyelerine, müdürlere, yönetim hakkına sahip
kişilere ve denetçilere tanınan özel menfaatleri,

i\) Bölünme sonucu devralan şirketlere geçen iş ilişkilerinin listesini,

içerir.

**b) Bölünmenin dışında kalan malvarlığı**

**MADDE 168**- (1) Bölünme sözleşmesinde veya bölünme planında tahsisi
yapılmayan malvarlığı konuları üzerinde;

a\) Tam bölünmede, devralan tüm şirketlerin, bölünme sözleşmesi veya
planına göre kendilerine geçen net aktif malvarlığının oranına göre,
devralan tüm şirketlere paylı mülkiyet hakkı düşer.

b\) Kısmi bölünmede söz konusu malvarlığı, devreden şirkette kalır.

\(2) Birinci fıkra hükmü kıyas yoluyla alacaklara ve maddi olmayan
malvarlığı haklarına da uygulanır.

\(3) Tam bölünmeye katılan  şirketler, bölünme sözleşmesi veya bölünme
planına göre herhangi bir şirkete tahsis edilmeyen borçlardan
müteselsilen sorumludurlar.

–––––––––––––

*(1) Bu üst başlık “3. Bölünme belgelerini denetleme ve inceleme hakkı”
iken, 26/6/2012 tarihli ve 6335 sayılı Kanunun 40 ıncı maddesiyle metne
işlendiği şekilde değiştirilmiştir.*

11016

**c) Bölünme raporu**

**aa) İçerik**

**MADDE 169**- (1) Bölünmeye katılan şirketlerin yönetim organları,
bölünme hakkında ayrı rapor hazırlarlar; ortak rapor da geçerlidir.

\(2) Rapor;

a\) Bölünmenin amacını ve sonuçlarını,

b\) Bölünme sözleşmesini veya bölünme planını,

c\) Payların değişim oranlarını ve gereğinde ödenecek denkleştirme
tutarını, özellikle devreden şirketin ortaklarının devralan şirketteki
haklarına ilişkin açıklamaları,

d\) Değişim oranının saptanmasında, payların değerlemesine ilişkin
özellikleri,

e\) Gereğinde, bölünme dolayısıyla ortaklar için doğacak olan ek ödeme
yükümlülüklerini, diğer kişisel edim yükümlülüklerini ve sınırsız
sorumluluğu,

f\) Bölünmeye katılan şirketlerin türlerinin farklı olması hâlinde,
ortakların yeni tür sebebiyle söz konusu olan yükümlülüklerini,

g\) Bölünmenin işçiler üzerindeki etkileri ile içeriğini; varsa sosyal
planın içeriğini,

h\) Bölünmenin, bölünmeye katılan şirketlerin alacaklıları üzerindeki
etkilerini,

hukuki ve ekonomik yönleri ile açıklar ve gerekçelerini gösterir.

\(3) Yeni kuruluşun varlığı hâlinde, bölünme planına yeni şirketin
sözleşmesi de eklenir.

\(4) Tüm ortakların onaylaması hâlinde küçük ve orta ölçekli şirketler
bölünme raporunun düzenlenmesinden vazgeçebilirler. ^(1)^

**bb) Bölünme sözleşmesinin veya bölünme planının ve bölünme raporunun
denetlenmesi**

**MADDE 170**- **(Mülga: 26/6/2012-6335/42 md.)**

**d) İnceleme hakkı**

**MADDE 171**- (1) Bölünmeye katılan şirketlerden her biri, genel
kurulun kararından iki ay önce, merkezlerinde, halka açık anonim
şirketler ayrıca Sermaye Piyasası Kurulunun uygun gördüğü yerlerde;

a\) Bölünme sözleşmesini veya bölünme planını,

b\) Bölünme raporunu,

c\) **(Mülga: 26/6/2012-6335/42 md.)**

d\) Son üç yılın finansal tabloları ile faaliyet raporlarını ve varsa ara
bilançoları,

bölünmeye katılan şirketlerin ortaklarının incelemesine sunar.

\(2) Tüm ortakların onaylaması hâlinde küçük ve orta ölçekli şirketler
birinci fıkrada öngörülen inceleme hakkından vazgeçebilirler. ^(1)^

\(3) Ortaklar, bölünmeye katılan şirketlerden, birinci fıkrada sayılan
belgelerin kopyalarının kendilerine verilmesini isteyebilirler. Suretler
için bedel veya herhangi bir gider karşılığı istenemez.

\(4) Bölünmeye katılan şirketlerden her biri, Türkiye Ticaret Sicili
Gazetesinde, sermaye şirketleri ayrıca internet sitesinde, inceleme
yapma haklarına işaret eden bir ilan yayımlarlar.

**e) Malvarlığındaki değişikliklerle ilgili bilgiler**

**MADDE 172**- (1) Bölünmeye katılan şirketlerin malvarlıklarında
meydana gelen değişikliklere 150 nci madde kıyas yoluyla uygulanır.

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “küçük” ibaresi “küçük ve orta”şeklinde
değiştirilmiştir.*

11017

**4. Bölünme kararı**

**MADDE 173**- (1) 175 inci maddede öngörülen teminatın sağlanmasından
sonra, bölünmeye katılan şirketlerin yönetim organları, bölünme
sözleşmesini veya bölünme planını genel kurula sunar.

\(2) Onama kararı 151 inci maddenin birinci, üçüncü, dördüncü ve altıncı
fıkralarında öngörülen nisaplara uyularak alınır.

\(3) Oranın korunmadığı bölünmede onama kararı, devreden şirkette oy
hakkını haiz ortakların en az yüzde doksanıyla alınır.

**5. Korunmaya ilişkin hükümler**

**a) Alacaklıların korunması**

**aa) Çağrı**

**MADDE 174**- (1) Bölünmeye katılan şirketlerin alacaklıları, Türkiye
Ticaret Sicili Gazetesinde, (…) ^(1)^ yedişer gün aralıklarla üç defa
yapılacak ilanla ve sermaye şirketlerinde ayrıca internet sitesine de
konulacak ilanla, alacaklarını bildirmeye ve teminat verilmesi için
istemde bulunmaya çağrılırlar. ^(1)^

**bb) Alacakların teminat altına alınması**

**MADDE 175**- (1) Bölünmeye katılan  şirketler, 174 üncü maddede
öngörülen ilanların yayımı tarihinden itibaren üç ay içinde, istemde
bulunan alacaklıların alacaklarını teminat altına almak zorundadırlar.

\(2) Bölünme ile, alacaklıların alacaklarının tehlikeye düşmediğinin, (…)
^(2)^ ispatı hâlinde, teminat altına almak yükümü ortadan kalkar. ^(2)^

\(3) Diğer alacaklıların zarara uğramayacaklarının anlaşılması hâlinde,
şirket, teminat göstermek yerine borcu ödeyebilir.

**b) Sorumluluk**

**aa) Bölünmeye katılan şirketlerin ikinci derecede sorumluluğu**

**MADDE 176**- (1) Bölünme sözleşmesi veya bölünme planıyla kendisine
borç tahsis edilen şirket, bu suretle birinci derecede sorumlu bulunan
şirket, alacaklıların alacaklarını ifa etmezse, bölünmeye katılan diğer 
şirketler, ikinci derecede sorumlu  şirketler, müteselsilen sorumlu
olurlar.

\(2) İkinci derecede sorumlu olan şirketlerin takip edilebilmeleri için,
alacağın teminat altına alınmamış ve birinci derecede sorumlu şirketin;

a\) İflas etmiş,

b\) Konkordato süresi almış,

c\) Aleyhinde yapılan bir icra takibinde kesin aciz vesikası alınmasının
şartları doğmuş,

d\) Merkezi yurt dışına taşınmış ve artık Türkiye’de takip edilemez
duruma gelmiş veya

e\) Yurt dışındaki merkezinin yeri değiştirilmiş ve bu sebeple hukuken
takibi önemli derecede güçleşmiş,

olması gerekir.

**bb) Ortakların kişisel sorumluluğu**

**MADDE 177**- (1) Ortakların kişisel sorumlulukları hakkında 158 inci
madde hükmü uygulanır.

**––––––––––––––––**

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “tirajı ellibinin üstünde olan ve yurt düzeyinde
dağıtımı yapılan en az üç gazetede” ibaresi madde metninden
çıkarılmıştır.*

*(2) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “bir işlem denetçisinin raporuyla” ibaresi madde
metninden çıkarılmıştır.*

11018

**6. İş ilişkilerinin geçmesi **

**MADDE 178**- (1) Tam veya kısmi bölünmede, işçilerle yapılan hizmet
sözleşmeleri, işçi itiraz etmediği takdirde, devir gününe kadar bu
sözleşmeden doğan bütün hak ve borçlarla devralana geçer.

\(2) İşçi itiraz ederse, hizmet sözleşmesi kanuni işten çıkarma süresinin
sonunda sona erer; devralan ve işçi o tarihe kadar sözleşmeyi yerine
getirmekle yükümlüdür.

\(3) Eski işveren ile devralan, işçinin bölünmeden evvel muaccel olmuş
alacakları ile hizmet sözleşmesinin normal olarak sona ereceği veya
işçinin itirazı sebebiyle sona erdiği tarihe kadar geçen sürede muaccel
olacak alacaklarından müteselsilen sorumludur.

\(4) Aksi kararlaştırılmadıkça veya hâlin gereğinden anlaşılmadıkça,
işveren hizmet sözleşmesinden doğan hakları üçüncü bir kişiye
devredemez.

\(5) İşçiler muaccel olan ve birinci fıkrada öngörüldüğü şekilde muaccel
olacak alacaklarının teminat altına alınmasını isteyebilirler.

\(6) Devreden şirketin bölünmeden önce şirket borçlarından dolayı sorumlu
olan ortakları, hizmet sözleşmesinden doğan ve intikal gününe kadar
muaccel olan borçlarla, hizmet sözleşmesi normal olarak sona ermiş
olsaydı muaccel hâle gelecek olan veya işçinin itirazı sebebiyle hizmet
sözleşmesinin sona erdiği ana kadar doğacak olan borçlardan müteselsilen
sorumlu olmakta devam ederler.

**7. Ticaret siciline tescil ve geçerlilik**

**MADDE 179**- (1) Bölünme onaylanınca, yönetim organı bölünmenin
tescilini ister.

\(2) Kısmi bölünme sebebiyle devreden şirketin sermayesinin azaltılması
gerekiyorsa buna ilişkin esas sözleşme değişikliği de tescil ettirilir.

\(3) Tam bölünme hâlinde devreden şirket ticaret siciline tescil ile
birlikte infisah eder.

\(4) Bölünme ticaret siciline tescille geçerlilik kazanır. Tescil ile
tescil anında envanterde yer alan bütün aktifler ve pasifler devralan
şirketlere geçer.

**IV - Tür değiştirme**

**1. Genel hükümler**

**a) İlke**

**MADDE 180**- (1) Bir şirket hukuki şeklini değiştirebilir. Yeni türe
dönüştürülen şirket eskisinin devamıdır.

**b) Geçerli tür değiştirmeler**

**MADDE 181-** (1) a) Bir sermaye şirketi;

1\. Başka türde bir sermaye şirketine;

2\. Bir kooperatife;

b\) Bir kollektif şirket;

1\. Bir sermaye şirketine;

2\. Bir kooperatife;

3\. Bir komandit şirkete;

c\) Bir komandit şirket;

1\. Bir sermaye şirketine;

2\. Bir kooperatife;

3\. Bir kollektif şirkete;

11019

d\) Bir kooperatif bir sermaye şirketine,

dönüşebilir.

**c) Kollektif ve komandit şirketlerin tür değiştirmelerine ilişkin özel
düzenleme**

**MADDE 182 -** (1) Bir kollektif şirket bir komandit şirkete;

a\) Kollektif şirkete bir komanditerin girmesi,

b\) Bir ortağın komanditer olması,

hâlinde dönüşebilir.

\(2) Bir komandit şirket kollektif şirkete;

a\) Tüm komanditerlerin şirketten çıkması,

b\) Tüm komanditerlerin komandite olması,

suretiyle dönüşebilir.

\(3) Bir kollektif veya komandit şirketin tek kişi işletmesi olarak
faaliyetine devam etmesine ilişkin 257 nci madde hükmü saklıdır.

\(4) Bu madde uyarınca yapılacak tür değiştirmelerine 180 ilâ 190 ıncı
madde hükümleri uygulanmaz.

**2. Şirket payının ve haklarının korunması**

**MADDE 183-** (1) Tür değiştirmede ortakların şirket payları ve hakları
korunur. Oydan yoksun paylar için sahiplerine eşit değerde paylar veya
oy hakkını haiz paylar verilir.

\(2) İmtiyazlı payların karşılığında aynı değerde paylar verilir veya
uygun bir tazminat ödenir.

\(3) İntifa senetleri karşılığında aynı değerde haklar verilir veya tür
değiştirme planının düzenlendiği tarihte gerçek değer ödenir.

**3. Kuruluş ve ara bilanço**

**MADDE 184**- (1) Tür değiştirmede, yeni türün kuruluşuna ilişkin
hükümler uygulanır; ancak, sermaye şirketlerinde ortakların asgari
sayısına, ayni sermaye konulmasına ve kurucuların şirket sözleşmesini
imzalamalarına ilişkin hükümler uygulanmaz. ^(1)^

\(2) Bilanço günüyle tür değiştirme raporunun düzenlendiği tarih arasında
altı aydan fazla zaman geçmişse veya son bilançonun çıkarıldığı tarihten
itibaren şirketin malvarlığında önemli değişiklikler meydana gelmişse
ara bilanço çıkarılır.

\(3) Aşağıdaki hükümler saklı olmak kaydı ile ara bilançoya yıllık
bilançoya ilişkin hüküm ve ilkeler uygulanır. Ara bilanço için;

a\) Fizikî envanter çıkarılması gerekli değildir;

b\) Son bilançoda kabul edilen değerlemeler, sadece ticari defterdeki
hareketler ölçüsünde değiştirilir; amortismanlar, değer düzeltmeleri ve
karşılıklar ile ticari defterlerden anlaşılmayan işletme için önemli
değer değişiklikleri de dikkate alınır.

**4. Tür değiştirme planı**

**MADDE 185**- (1) Yönetim organı bir tür değiştirme planı düzenler.
Plan yazılı şekle ve 189 uncu madde uyarınca genel kurulun onayına
tabidir. Tür değiştirme planı;

a\) Şirketin tür değiştirmeden önceki ve sonraki ticaret unvanını,
merkezini ve yeni türe ilişkin ibareyi,

b\) Yeni türün şirket sözleşmesini,

\_\_\_\_\_\_\_\_\_\_\_\_\_\_\_\_

*(1) 15/7/2016 tarihli ve 6728 sayılı Kanunun 68 inci maddesi ile bu
fıkrada yer alan “ve ayni sermaye konulmasına” ibaresi “, ayni sermaye
konulmasına ve kurucuların şirket sözleşmesini imzalamalarına” şeklinde
değiştirilmiştir.*

11020

c\) Ortakların tür değiştirmeden sonra sahip olacakları payların
sayısını, cinsini ve tutarını veya tür değiştirmeden sonra ortakların
paylarına ilişkin açıklamaları,

içerir.

**5. Tür değiştirme raporu**

**MADDE 186**- (1) Yönetim organı tür değiştirme hakkında yazılı bir
rapor hazırlar.

\(2) Raporda;

a\) Tür değiştirmenin amacı ve sonuçları,

b\) Yeni türe ilişkin kuruluş hükümlerinin yerine getirilmiş bulunduğu,

c\) Yeni şirket sözleşmesi,

d\) Tür değiştirmeden sonra ortakların sahip olacakları paylara dair
değişim oranı,

e\) Varsa ortaklar ile ilgili olarak tür değiştirmeden kaynaklanan ek
ödeme ile diğer kişisel edim yükümlülükleri ve kişisel sorumluluklar,

f\) Ortaklar için yeni tür dolayısıyla doğan yükümlülükler

hukuki ve ekonomik yönden açıklanır ve gerekçeleri gösterilir.

\(3) Tüm ortakların onaylaması hâlinde küçük ve orta ölçekli şirketler
tür değiştirme raporunun düzenlenmesinden vazgeçebilirler. ^(1)^

**6. Tür değiştirme planının ve tür değiştirme raporunun denetlenmesi**

**MADDE 187**- **(Mülga: 26/6/2012-6335/42 md.)**

**7. İnceleme hakkı**

**MADDE 188 -** (1) Şirket;

a\) Tür değiştirme planını,

b\) Tür değiştirme raporunu,

c\) **(Mülga: 26/6/2012-6335/42 md.)**

d\) Son üç yılın finansal tablolarını, varsa ara bilançoyu,

genel kurulda karar alınmasından otuz gün önce merkezinde ve halka açık
anonim şirketlerde Sermaye Piyasası Kurulunun istediği yerlerde
ortakların incelemesine sunar.

\(2) İsteyen ortaklara anılan belgelerin kopyaları bedelsiz verilir.
Şirket, ortakları, uygun bir şekilde inceleme haklarının bulunduğu
hususunda bilgilendirir.

**8. Tür değiştirme kararı ve tescil**

**MADDE 189**- (1) Yönetim organı tür değiştirme planı ile yeni türün
şirket sözleşmesini genel kurula sunar. Tür değiştirme kararı aşağıdaki
nisaplarla alınır: ^(2)^

a\) Kanunun 421 inci maddesinin beşinci fıkrasının (b) bendi hükmü saklı
olmak şartıyla anonim ve sermayesi paylara bölünmüş komandit
şirketlerde, esas veya çıkarılmış sermayenin üçte ikisini karşılaması
şartıyla, genel kurulda mevcut oyların üçte ikisiyle; limited şirkete
dönüştürme hâlinde, ek ödeme veya kişisel edim yükümlülüğü doğacaksa tüm
ortakların onayıyla;

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “küçük” ibaresi “küçük ve orta”şeklinde
değiştirilmiştir. *

*(2) 15/7/2016 tarihli ve 6728 sayılı Kanunun 68 inci maddesi ile bu
fıkrada yer alan “tür değiştirme planını” ibaresi “tür değiştirme planı
ile yeni türün şirket sözleşmesini”şeklinde değiştirilmiştir. *

11021

b\) Bir sermaye şirketinin bir kooperatife dönüşmesi hâlinde tüm
ortakların onayıyla;

c\) Limited şirketlerde, sermayenin en az dörtte üçüne sahip bulunmaları
şartıyla, ortakların dörtte üçünün kararıyla;

d\) Kooperatiflerde;

1\. Ortakların en az üçte ikisinin temsil edilmeleri şartı ile, genel
kurulda mevcut oyların çoğunluğuyla,

2\. Ek ödeme, diğer kişisel edim yükümlülükleri veya kişisel sorumluluk
getiriliyorsa veya bu yükümlülükler veya sorumluluklar genişletiliyorsa,
kooperatifte kayıtlı ortaklarının üçte ikisinin olumlu oyuyla,

e\) Kollektif ve komandit şirketlerde tür değiştirme planı bütün
ortakların oybirliğiyle onanır. Ancak, şirket sözleşmesinde ortakların
tümünün üçte ikisinin olumlu oyuyla bu kararın alınabileceği
öngörülebilir.

\(2) Yönetim organı tür değiştirmeyi ve yeni şirketin sözleşmesini tescil
ettirir. Tür değiştirme tescil ile hukuki geçerlilik kazanır. Tür
değiştirme kararı Türkiye Ticaret Sicili Gazetesinde ilan edilir.

**9. Alacaklıların ve çalışanların korunması**

**MADDE 190**- (1) Ortakların kişisel sorumlulukları hakkında 158 inci
ve iş sözleşmelerinden doğan borçlar hakkında 178 inci madde uygulanır.

**V - Ortak hükümler**

**1. Ortaklık paylarının ve ortaklık haklarının incelenmesi**

**MADDE 191-** (1) Birleşmede, bölünmede ve tür değiştirmede ortaklık
paylarının ve ortaklık haklarının gereğince korunmamış veya ayrılma
karşılığının uygun belirlenmemiş olması hâlinde, her ortak, birleşme,
bölünme veya tür değiştirme kararının Türkiye Ticaret Sicili Gazetesinde
ilanından itibaren  iki ay içinde, söz konusu işlemlere katılan
şirketlerden birinin merkezinin bulunduğu yerdeki asliye ticaret
mahkemesinden, uygun bir denkleştirme akçesinin saptanmasını
isteyebilir. Denkleştirme akçesinin belirlenmesinde 140 ıncı maddenin
ikinci fıkrası uygulanmaz.

\(2) Davacı ile aynı hukuki durumda bulunmaları hâlinde, mahkeme kararı,
birleşmeye, bölünmeye veya tür değiştirmeye katılan şirketlerin tüm
ortakları hakkında da hüküm doğurur.

\(3) Davanın giderleri devralan şirkete aittir. Özel durumların haklı
göstermesi hâlinde, mahkeme giderleri kısmen veya tamamen davacıya
yükletilebilir.

\(4) Ortaklık paylarının veya ortaklık haklarının korunmasını inceleme
davası birleşme, bölünme veya tür değiştirme kararının geçerliliğini
etkilemez.

**2. Birleşmenin, bölünmenin ve tür değiştirmenin iptali ve
eksikliklerin sonuçları**

**MADDE 192**- (1) 134 ilâ 190 ıncı maddelerin ihlali hâlinde, birleşme,
bölünme ve tür değiştirme kararına olumlu oy vermemiş ve bunu tutanağa
geçirmiş bulunan birleşmeye, bölünmeye veya tür değiştirmeye katılan
şirketlerin ortakları; bu kararın Türkiye Ticaret Sicili Gazetesinde
ilanından itibaren iki ay içinde iptal davası açabilirler. İlanın
gerekmediği hâllerde süre tescil tarihinden başlar.

\(2) Kararın bir yönetim organı tarafından verilmesi hâlinde de bu dava
açılabilir.

11022

\(3) Birleşme, bölünme ve tür değiştirmeye ilişkin işlemlerde herhangi
bir eksikliğin varlığı hâlinde, mahkeme taraflara bunun giderilmesi için
süre verir. Hukuki sakatlık, verilen süre içinde giderilemiyorsa veya
giderilememişse mahkeme kararı iptal eder ve gerekli önlemleri alır.

**3. Sorumluluk**

**MADDE 193**- (1) Birleşme, bölünme veya tür değiştirme işlemlerine
herhangi bir şekilde katılmış bulunan bütün kişiler şirketlere,
ortaklara ve alacaklılara karşı kusurları ile verdikleri zararlardan
sorumludurlar. Kurucuların sorumlulukları saklıdır.

\(2) **(Mülga: 26/6/2012-6335/42 md.)**

\(3) 202 ilâ 208, 555, 557, 560 ıncı madde hükümleri saklıdır. Bir
sermaye şirketinin veya kooperatifin iflası hâlinde 556 ve 570 inci
maddeler ile Kooperatifler Kanununun 98 inci maddesi kıyas yoluyla
uygulanır.

**VI – Ticari işletme ile ilgili birleşme ve tür değiştirme**

**MADDE 194**- (1) Bir ticari işletme, bir ticaret şirketiyle, onun
tarafından devralınmak suretiyle birleşebilir. Bu hâlde devralan ticaret
şirketinin türüne göre 138 ilâ 140, 142 ilâ 158 ve ortak hükümlere
ilişkin 191 ilâ 193 üncü madde hükümleri kıyas yoluyla uygulanır.

\(2) Bir ticari işletmenin bir ticaret şirketine dönüşmesi hâlinde 182
ilâ 193 üncü maddeler kıyas yoluyla uygulanabilir.

\(3) Bir ticaret şirketinin bir ticari işletmeye dönüştürülebilmesi için,
söz konusu ticaret şirketinin paylarının tümü, ticari işletmeyi
işletecek kişi veya kişiler tarafından devralınmalı ve ticari işletme bu
kişi veya kişiler adına ticaret siciline tescil ve ilan edilmelidir. Bu
hâlde, ticari işletmeye dönüştürülen ticaret şirketi, bir kollektif veya
komandit şirket ise mezkûr ticaret şirketinin borçlarından, ticari
işletmeyi işletecek kişi ve kişiler ile ticaret şirketinin eski
ortakları da 264 üncü maddedeki zamanaşımı süresince sıfatlarına göre
müteselsilen sorumlu olurlar. Dönüştürmeye bu Kanunun 264 ilâ 266 ncı
maddeleri de uygulanır.

\(4) 182 nci maddenin üçüncü fıkrası hükmü saklıdır.

**G) Şirketler topluluğu**

**I - Hâkim ve bağlı şirket**

**MADDE 195**- (1) a) Bir ticaret şirketi, diğer bir ticaret şirketinin,
doğrudan veya dolaylı olarak;

1\. Oy haklarının çoğunluğuna sahipse veya

2\. Şirket sözleşmesi uyarınca, yönetim organında karar alabilecek
çoğunluğu oluşturan sayıda üyenin seçimini sağlayabilmek hakkını haizse
veya

3\. Kendi oy hakları yanında, bir sözleşmeye dayanarak, tek başına veya
diğer pay sahipleri ya da ortaklarla birlikte, oy haklarının çoğunluğunu
oluşturuyorsa,

b\) Bir ticaret şirketi, diğer bir ticaret şirketini, bir sözleşme
gereğince veya başka bir yolla hâkimiyeti altında tutabiliyorsa,

birinci şirket hâkim, diğeri bağlı şirkettir. Bu şirketlerden en az
birinin merkezi Türkiye’de ise, bu Kanundaki şirketler topluluğuna
ilişkin hükümler uygulanır.

\(2) Birinci fıkrada öngörülen hâller dışında, bir ticaret şirketinin
başka bir ticaret şirketinin paylarının çoğunluğuna veya onu
yönetebilecek kararları alabilecek miktarda paylarına sahip bulunması,
birinci şirketin hâkimiyetinin varlığına karinedir.

11023

\(3) Bir hâkim şirketin, bir veya birkaç bağlı şirket aracılığıyla bir
diğer şirkete hâkim olması, dolaylı hâkimiyettir.

\(4) Hâkim şirkete doğrudan veya dolaylı olarak bağlı bulunan şirketler,
onunla birlikte şirketler topluluğunu oluşturur. Hâkim şirketler ana,
bağlı şirketler yavru şirket konumundadır.

\(5) Şirketler topluluğunun hâkiminin, merkezi veya yerleşim yeri yurt
içinde veya dışında bulunan, bir teşebbüs olması hâlinde de, 195 ilâ 209
uncu maddeler ile bu Kanundaki şirketler topluluğuna ilişkin hükümler
uygulanır. Hâkim teşebbüs tacir sayılır. Konsolide tablolar hakkındaki
hükümler saklıdır.

\(6) Şirketler topluluğuna ilişkin hükümlerin uygulanmasında “yönetim
kurulu” terimi limited şirketlerde müdürleri, sermayesi paylara bölünmüş
komandit şirketler ile şahıs şirketlerinde yöneticileri, diğer tüzel
kişilerde yönetim organını ve gerçek kişilerde gerçek kişinin kendisini
ifade eder.

**II - Pay ve oy oranlarının hesaplanması**

**MADDE 196**- (1) Bir ticaret şirketinin bir sermaye şirketindeki
iştirakinin yüzdesi, o sermaye şirketindeki payının veya payların
itibarî değerleri toplamının, iştirak olunan şirketin sermayesine
oranlanmasıyla bulunur. Sermaye şirketinin hem kendi hem de onun
hesabına alınmış olup da üçüncü kişilerin elindeki kendi payları,
hesaplamada o şirketin esas veya çıkarılmış sermayesinden düşülür.

\(2) Bir ticaret şirketinin bir sermaye şirketindeki oy hakkının yüzdesi,
ticaret şirketinin o sermaye şirketinde sahip bulunduğu paylardan doğan
kullanılabilen oy haklarının toplamının, sermaye şirketindeki
kullanılabilir tüm oy haklarının toplamına oranlanmasıyla bulunur.
Hesaplamada, sermaye şirketinin hem kendi hem de onun hesabına alınmış
olup da üçüncü kişilerin elindeki paylarından doğan oy hakları düşülür.

\(3) Bir ticaret şirketinin bir sermaye şirketinde sahip olduğu paylar
hesaplanırken ona bağlı şirketlerin sahip oldukları veya onun hesabına
alınmış olup üçüncü kişilerin elindeki paylar da hesaba katılır.

**III - Karşılıklı iştirak**

**MADDE 197**- (1) Birbirlerinin paylarının en az dörtte birine sahip
bulunan sermaye şirketleri karşılıklı iştirak durumundadır. Bu payların
yüzdelerinin hesaplanmasında 196 ncı madde uygulanır. Anılan
şirketlerden biri diğerine hâkimse, ikincisi aynı zamanda bağlı şirket
sayılır. Karşılıklı iştirak durumundaki şirketlerin her biri diğerine
hâkimse ikisi de bağlı ve hâkim şirket kabul olunur.

**IV - Bildirim, tescil ve ilan yükümlülükleri**

**MADDE 198**- (1) Bir teşebbüs, bir sermaye şirketinin sermayesinin,
doğrudan veya dolaylı olarak, yüzde beşini, onunu, yirmisini,
yirmibeşini, otuzüçünü, ellisini, altmışyedisini veya yüzde yüzünü
temsil eden miktarda paylarına sahip olduğu veya payları bu yüzdelerin
altına düştüğü takdirde; teşebbüs, durumu söz konusu işlemlerin
tamamlanmasını izleyen on gün içinde, sermaye şirketine ve bu Kanun ile
diğer kanunlarda gösterilen yetkili makamlara bildirir. Payların
yukarıda belirtilen oranlarda kazanılması veya elden çıkarılması, yıllık
faaliyet ve denetleme raporlarında ayrı bir başlık altında açıklanır ve
sermaye şirketinin internet sitesinde ilan edilir.

11024

Payların yüzdelerinin hesaplanmasında 196 ncı madde uygulanır.
Teşebbüsün ve sermaye şirketinin yönetim kurulu üyeleriyle yöneticileri
de, kendilerinin, eşlerinin, velayetleri altındaki çocuklarının ve
bunların, sermayelerinin en az yüzde yirmisine sahip bulundukları
ticaret şirketlerinin o sermaye şirketindeki payları ile ilgili olarak
bildirimde bulunurlar. Bildirimler yazılı şekilde yapılır, ticaret
siciline tescil ve ilan olunur.

\(2) Birinci fıkrada öngörülen bildirim ile tescil ve ilan yükümlülüğü
yerine getirilmediği sürece, ilgili paylara ait oy hakkı dâhil, diğer
haklar donar.  Bildirim yükümlülüğünün yerine getirilmemesine dair diğer
hukuki sonuçlara ilişkin hükümler saklıdır.

\(3) Hâkimiyet sözleşmesinin geçerli olabilmesi için bu sözleşmenin
ticaret siciline tescil ve ilanı şarttır. Sözleşmenin geçersizliği, bu
Kanun ile diğer kanunlardaki şirketler topluluğuna dair yükümlülüklere
ve sorumluluklara ilişkin hükümlerinin uygulanmasına engel olmaz.

**V - Bağlı ve hâkim şirketlerin raporları**

**MADDE 199**- (1) Bağlı şirketin yönetim kurulu, faaliyet yılının ilk
üç ayı içinde, şirketin hâkim ve bağlı şirketlerle ilişkileri hakkında
bir rapor düzenler. Raporda, şirketin geçmiş faaliyet yılında hâkim
şirketle, hâkim şirkete bağlı bir şirketle, hâkim şirketin
yönlendirmesiyle onun ya da ona bağlı bir şirketin yararına yaptığı tüm
hukuki işlemlerin ve geçmiş  faaliyet  yılında  hâkim  şirketin  ya  da
 ona  bağlı  bir  şirketin  yararına  alınan  veya alınmasından
kaçınılan tüm diğer önlemlerin açıklaması yapılır. Hukuki işlemlerde
edimler ve karşı edimler, önlemlerde, önlemin sebebi ve şirket yönünden
yarar ve zararları belirtilir. Zarar denkleştirilmişse, bunun faaliyet
yılı içinde fiilen nasıl gerçekleştiği veya şirketin sağladığı hangi
menfaatlere ilişkin olarak bir istem hakkı tanındığı ayrıca bildirilir.

\(2) Rapor, doğru ve dürüst hesap verme ilkelerine uygun olmalıdır.

\(3) Yönetim kurulu raporun sonunda şirketin, hukuki işlemin yapıldığı
veya önlemin alındığı veya  alınmasından kaçınıldığı anda kendilerince
bilinen hâl ve şartlara göre, her bir hukuki işlemde uygun bir karşı
edim sağlanıp sağlanmadığını ve alınan veya alınmasından kaçınılan
önlemin şirketi zarara uğratıp uğratmadığını açıklar. Şirket zarara
uğramışsa, yönetim kurulu ayrıca zararın denkleştirilip
denkleştirilmediğini de belirtir. Bu açıklama sadece yıllık faaliyet
raporunda yer alır.

\(4) Hâkim şirketin her yönetim kurulu üyesi, yönetim kurulu başkanından;
bağlı şirketlerin finansal ve malvarlığıyla ilgili durumları ile üç
aylık hesap sonuçları, hâkim şirketin bağlı şirketlerle, bağlı
şirketlerin birbirleriyle, hâkim ve bağlı şirketlerin pay sahipleri ve
bunların yakınlarıyla ilişkileri; yaptıkları işlemler ve bunların sonuç
ve etkileri hakkında, özenli, gerçeği aynen ve dürüstçe yansıtan hesap
verme ilkelerine göre düzenlenmiş bir rapor hazırlattırıp yönetim
kuruluna sunmasını ve bunun sonuç kısmının yıllık rapor ile denetleme
raporuna eklenmesini isteyebilir. Bağlı şirketler, red için yoruma yer
bırakmayacak açıklıkta bir haklı sebebin varlığını ispat edemedikleri
takdirde, bu raporun hazırlanması için gerekli olan bilgi ve belgeleri
hâkim şirketin bu işle görevlendirilen uzmanlarına vermekle
yükümlüdürler. İstemde bulunan yönetim kurulu üyesi, bunu bir üçüncü
kişinin yararlanması amacıyla yapmışsa bunun sonuçlarından sorumlu olur.

11025

**VI - Bağlı şirketler hakkında bilgi alma**

**MADDE 200**- (1) Hâkim şirketin her pay sahibi genel kurulda, bağlı
şirketlerin finansal ve malvarlığıyla ilgili durumları ile hesap
sonuçları, hâkim şirketin bağlı şirketlerle, bağlı şirketlerin
birbirleriyle, hâkim ve bağlı şirketlerin pay sahipleri, yöneticileri ve
bunların yakınlarıyla ilişkileri, yaptıkları işlemler ve bunların
sonuçları hakkında, özenli, gerçeği aynen ve dürüstçe yansıtan hesap
verme ilkelerine uygun, doyurucu bilgi verilmesini isteyebilir.

**VII - Hakların donması**

**MADDE 201**- (1) Bir sermaye şirketinin paylarını iktisap edip
karşılıklı iştirak konumuna bilerek giren diğer bir sermaye şirketi,
iştirak konusu olan paylardan doğan toplam oylarıyla diğer pay sahipliği
haklarının sadece dörtte birini kullanabilir; bedelsiz payları edinme
hakkı hariç, diğer tüm pay sahipliği hakları donar. Söz konusu paylar
toplantı ve karar nisabının hesaplanmasında dikkate alınmaz. 389 ile 612
nci madde hükümleri saklıdır.

\(2) Birinci fıkrada öngörülen sınırlama, bağlı şirketin hâkim şirketin
paylarını iktisap etmesi veya her iki şirketin birbirlerine hâkim olması
hâlinde uygulanmaz.

**VIII - Sorumluluk**

**1. Hâkimiyetin hukuka aykırı kullanılması**

**MADDE 202**- (1) a) Hâkim şirket, hâkimiyetini bağlı şirketi kayba
uğratacak şekilde kullanamaz. Özellikle  bağlı şirketi, iş, varlık,
 fon, personel,  alacak ve borç devri gibi hukuki işlemler yapmaya;
kârını azaltmaya ya da aktarmaya; malvarlığını ayni veya kişisel
nitelikte haklarla sınırlandırmaya; kefalet, garanti ve aval vermek gibi
sorumluluklar yüklenmeye; ödemelerde bulunmaya; haklı bir sebep
olmaksızın tesislerini yenilememek, yatırımlarını kısıtlamak, durdurmak
gibi verimliliğini ya da faaliyetini olumsuz etkileyen kararlar veya
önlemler almaya yahut gelişmesini sağlayacak önlemleri almaktan
kaçınmaya yöneltemez; meğerki, kayıp, o faaliyet yılı içinde fiilen
denkleştirilsin veya kaybın nasıl ve ne zaman denkleştirileceği
belirtilmek suretiyle en geç o faaliyet yılı sonuna kadar, bağlı şirkete
denk değerde bir istem hakkı tanınsın.

b\) Denkleştirme, faaliyet yılı içinde fiilen yerine getirilmez veya
süresi içinde denk bir istem hakkı tanınmazsa, bağlı şirketin her pay
sahibi, hâkim şirketten ve onun, kayba sebep olan, yönetim kurulu
üyelerinden, şirketin zararını tazmin etmelerini isteyebilir. Hâkim
istem üzerine veya resen somut olayda hakkaniyete uygun düşecekse,
tazminat yerine bu maddenin ikinci fıkrası hükümlerine göre, davacı pay
sahiplerinin paylarının hâkim şirket tarafından satın alınmasına veya
duruma uygun düşen ve kabul edilebilir başka bir çözüme karar verebilir.

c\) Alacaklılar da, (b) bendi uyarınca, şirket iflas etmemiş olsa bile,
şirketin zararının şirkete ödenmesini isteyebilirler.

d\) Kayba sebebiyet veren işlemin, aynı veya benzer koşullar altında,
şirket menfaatlerini dürüstlük kuralına uygun olarak gözeten ve tedbirli
bir yöneticinin özeniyle hareket eden, bağımsız bir şirketin yönetim
kurulu üyeleri tarafından da yapılabileceği veya yapılmasından
kaçınılabileceğinin ispatı hâlinde tazminata hükmedilemez.

e\) Pay sahiplerinin ve alacaklıların açacağı davaya, kıyas yoluyla 553,
555 ilâ 557, 560 ve 561 inci maddeler uygulanır. Hâkim teşebbüsün
merkezinin yurt dışında bulunması hâlinde tazminat davası bağlı şirketin
merkezinin bulunduğu yer asliye ticaret mahkemesinde açılır.

11026

\(2) Hâkimiyetin uygulanması ile gerçekleştirilen ve bağlı şirket
bakımından açıkça anlaşılabilir haklı bir sebebi bulunmayan, birleşme,
bölünme, tür değiştirme, fesih, menkul kıymet çıkarılması ve önemli esas
sözleşme değişikliği gibi işlemlerde, genel kurul kararına red oyu verip
tutanağa geçirten veya yönetim kurulunun bu ve benzeri konulardaki
kararlarına yazılı olarak itiraz eden pay sahipleri; hâkim teşebbüsten,
zararlarının tazminini veya paylarının varsa en az borsa değeriyle,
böyle bir değer bulunmuyorsa veya borsa değeri hakkaniyete uygun
düşmüyorsa, gerçek değerle veya genel kabul gören bir yönteme göre
belirlenecek bir değerle satın alınmasını mahkemeden isteyebilirler.
Değer belirlenirken mahkeme kararına en yakın tarihteki veriler esas
alınır. Tazminat veya payların satın alınmasını istem davası, genel
kurul kararının verildiği veya yönetim kurulu kararının ilan edildiği
tarihten başlayarak iki yılda zamanaşımına uğrar.

\(3) İkinci fıkrada öngörülen dava açılınca, davacıların muhtemel
zararlarını veya payların satın alma değerini karşılayan tutardaki
paranın teminat olarak, mahkemece belirlenecek bir bankaya mahkeme adına
yatırılmasına karar verilir. Teminat yatırılmadığı sürece genel kurul
veya yönetim kurulu kararına ilişkin hiçbir işlem yapılamaz. Bu maddenin
birinci ve ikinci fıkralarında öngörülen davaların kötüniyetle açılması
hâlinde davalı, uğradığı zararın müteselsilen tazmin edilmesini ve
mahkemeye teminat yatırılmasını davacılardan isteyebilir.

\(4) Birleşme, bölünme ve tür değiştirmede, pay sahiplerine ve ortaklara
tanınmış bulunan diğer haklar saklıdır.

\(5) Bağlı şirketin yöneticileri, bu madde hükümleri dolayısıyla pay
sahiplerine ve alacaklılara karşı doğabilecek sorumluluklarının tüm
hukuki sonuçlarının, bir sözleşme ile üstlenmesini hâkim teşebbüsten
isteyebilir.

**2. Tam hâkimiyet hâlinde**

**a) Talimat**

**MADDE 203**- (1) Bir ticaret şirketi bir sermaye şirketinin paylarının
ve oy haklarının doğrudan veya dolaylı olarak yüzde yüzüne sahipse,
hâkim şirketin yönetim kurulu, topluluğun belirlenmiş ve somut
politikalarının gereği olmak şartıyla, kaybına sebep verebilecek
sonuçlar doğurabilecek nitelik taşısalar bile, bağlı şirketin
yönlendirilmesine ve yönetimine ilişkin talimat verebilir. Bağlı
şirketin organları talimata uymak zorundadır.

**b) İstisna**

**MADDE 204**- (1) Bağlı şirketin ödeme gücünü açıkça aşan, varlığını
tehlikeye düşürebilecek olan veya önemli varlıklarını kaybetmesine yol
açabilecek nitelik taşıyan talimat verilemez.

**c) Bağlı şirketin organlarının şirkete ve pay sahiplerine karşı
sorumsuzluğu**

**MADDE 205**- (1) Bağlı şirketin yönetim kurulu üyeleri, yöneticileri
ve sorumlu tutulabilecek ilgililer, 203 ve 204 üncü madde kapsamındaki
talimatlara uymaları nedeniyle, şirkete ve pay sahiplerine karşı sorumlu
tutulamazlar.

**d) Şirket alacaklılarının dava hakkı**

**MADDE 206**- (1) Hâkim şirket ve yöneticilerinin, 203 üncü madde
çerçevesinde verdikleri talimatlar dolayısıyla bağlı şirkette oluşan
kayıp, o hesap yılı içinde, denkleştirilmediği veya zamanı ve şekli de
belirtilerek şirkete denk bir istem hakkı tanınmadığı takdirde, zarara
uğrayan alacaklılar hâkim şirkete ve onun kayıptan sorumlu yönetim
kurulu üyelerine karşı tazminat davası açabilirler. Davalılar 202 nci
maddenin birinci fıkrasının (d) bendine dayanabilir. Bu davaya 202 nci
maddenin birinci fıkrasının (e) bendi uygulanır.** **

11027

** **(2) Davalılar, krediden ve benzeri sebeplerden kaynaklanan
alacaklarda, davacının, denkleştirmenin yapılmadığını veya istem
hakkının tanınmadığını bilerek söz konusu alacağı doğuran ilişkiye
girdiğini veya işin niteliği gereği bu durumu bilmesi gerektiğini
ispatlayarak sorumluluktan kurtulabilirler.

**IX - Çeşitli hükümler**

**1. Özel denetim**

**MADDE 207**- (1) Denetçi, (…) ^(1)^ özel denetçi, riskin erken
saptanması ve yönetimi komitesi; bağlı şirketin, hâkim şirketle veya
diğer bağlı bir şirketle ilişkilerinde hilenin veya dolanın varlığını
belirtir şekilde görüş bildirmişse, bağlı şirketin her pay sahibi, bu
konunun açıklığa kavuşturulması amacıyla, şirket merkezinin bulunduğu
yerdeki asliye ticaret mahkemesinden özel denetçi atanmasını
isteyebilir. ^(1)^

**2. Satın alma hakkı**

**MADDE 208**- (1) Hâkim şirket, doğrudan veya dolaylı olarak bir
sermaye şirketinin paylarının ve oy haklarının en az yüzde doksanına
sahipse, azlık şirketin çalışmasını engelliyor, dürüstlük kuralına
aykırı davranıyor, fark edilir sıkıntı yaratıyor veya pervasızca hareket
ediyorsa, hâkim şirket azlığın paylarını varsa borsa değeri, yoksa 202
nci maddenin ikinci fıkrasında öngörülen şekilde belirlenen değer ile
satın alabilir.

**3. Güvenden doğan sorumluluk**

**MADDE 209-** (1) Hâkim şirket, topluluk itibarının, topluma veya
tüketiciye güven veren bir düzeye ulaştığı hâllerde, bu itibarın
kullanılmasının uyandırdığı güvenden sorumludur.

**H) Gümrük ve Ticaret Bakanlığının düzenleme ve denetleme yetkisi
^(2)^**

**MADDE 210**- **(Değişik: 26/6/2012-6335/13 md.)**

\(1) Gümrük ve Ticaret Bakanlığı bu Kanunun ticaret şirketlerine ilişkin
hükümlerinin uygulamasıyla ilgili tebliğler yayımlamaya yetkilidir.
Ticaret sicili müdürlükleri ve şirketler bu tebliğlere uyarlar. Ticaret
şirketlerinin, bu Kanun kapsamındaki işlemleri, Gümrük ve Ticaret
Bakanlığı denetim elemanları tarafından denetlenir. Bu denetimin
ilkeleri ve usulü ile denetime tabi işlemler Bakanlıkça hazırlanan
yönetmelikle düzenlenir.

\(2) Diğer bakanlık, kurum, kurul ve kuruluşlar, ancak kendilerine
kanunla tanınan yetkinin sınırları içinde kalmak şartıyla ve öngörülen
amaç, konu ve şekle tabi olarak şirketlere ilişkin düzenlemeler
yapabilir.

\(3) Kamu düzenine veya işletme konusuna aykırı işlemlerde veya bu yönde
hazırlıklarda ya da muvazaalı iş ve faaliyetlerde bulunduğu belirlenen
ticaret şirketleri hakkında, özel kanunlardaki hükümler saklı kalmak
kaydıyla, Gümrük ve Ticaret Bakanlığınca, bu tür işlem, hazırlık veya
faaliyetlerin öğrenilmesinden itibaren bir yıl içinde fesih davası
açılabilir.

**–––––––––––––––––––––**

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “işlem denetçisi,” ibaresi madde metninden
çıkarılmıştır.*

*(2) Bu madde başlığı “H) Sanayi ve Ticaret Bakanlığının düzenleme ve
denetleme yetkisi” iken, 26/6/2012 tarihli ve 6335 sayılı Kanunun 13
üncü maddesiyle metne işlendiği şekilde değiştirilmiştir.*

11028

**İKİNCİ KISIM**

**Kollektif Şirket**

**BİRİNCİ BÖLÜM**

**Şirketin Niteliği ve Kuruluşu**

**A) Tanım**

**MADDE 211**- (1) Kollektif şirket ticari bir işletmeyi bir ticaret
unvanı altında işletmek amacıyla, gerçek kişiler arasında kurulan ve
ortaklarından hiçbirinin sorumluluğu şirket alacaklılarına karşı
sınırlanmamış olan şirkettir.

**B) Sözleşme **

**I - Şekil**

**MADDE 212**- (1) Kollektif şirket sözleşmesi yazılı şekle tabidir;
ayrıca, sözleşmedeki imzaların noterce onaylanması veya şirket
sözleşmesinin ticaret sicili müdürü yahut yardımcısı huzurunda
imzalanması şarttır. **(Ek cümle: 15/7/2016-6728/67 md.)**Şirketin
kuruluşunda, şirket sözleşmesini ihtiva eden kâğıtlardan değerli kâğıt
bedeli alınmaz. ^(1)^

**II - Zorunlu kayıtlar **

**MADDE 213**- (1) Kollektif şirket sözleşmesine aşağıdaki kayıtların
yazılması zorunludur:

a\) Ortakların ad ve soyadlarıyla yerleşim yerleri ve vatandaşlıkları.

b\) Şirketin kollektif olduğu.

c\) Şirketin ticaret unvanı ve merkezi.

d\) Esaslı noktaları belirtilmiş ve tanımlanmış bir şekilde şirketin
işletme konusu.

e\) Her ortağın sermaye olarak koymayı taahhüt ettiği para miktarı; para
niteliğinde olmayan sermayenin değeri ve bu değerin ne suretle biçilmiş
olduğu; sermaye olarak kişisel emek konulmuşsa bu emeğin niteliği,
kapsamı ve değeri.

f\) Şirketi temsile yetkili kimselerin ad ve soyadları, bunların yalnız
başına mı, yoksa birlikte mi imza koymaya yetkili oldukları.

\(2) Ortaklar, emredici hükümlere aykırı olmamak şartıyla, şirket
sözleşmesine diledikleri kayıtları koyabilirler.

**III - Noksanlıklar**

**MADDE 214**- (1) Sözleşmesi kanuni şekilde yapılmamış veya sözleşmeye
konması zorunlu olan kayıtlardan biri veya bazıları eksik yahut geçersiz
olan bir kollektif şirket, adi şirket hükmünde olup, hakkında 216 ncı
madde hükmü saklı kalmak şartıyla, Türk Borçlar Kanununun adi şirketlere
ilişkin hükümleri uygulanır.

\(2) 12 nci madde hükmü saklıdır.

\_\_\_\_\_\_\_\_\_\_\_\_\_\_\_\_\_\_\_

*(1)* *15/7/2016 tarihli ve 6728 sayılı Kanunun 67 nci maddesi ile bu
fıkraya “onaylanması” ibaresinden sonra gelmek üzere “veya şirket
sözleşmesinin ticaret sicili müdürü yahut yardımcısı huzurunda
imzalanması” ibaresi eklenmiştir.*

11028-1

**C) Tescil**

**I - Yükümlülük**

**MADDE 215**- (1) Kollektif şirketi kuranlar, şirket sözleşmesinin
noterlikçe onaylı bir suretini onay tarihinden itibaren onbeş gün içinde
şirket merkezinin bulunduğu yerdeki ticaret siciline vererek şirketin
tescilini istemek zorundadır. Suret, sicil müdürlüğünce saklanır ve 213
üncü madde gereğince sözleşmeye konması zorunlu olan kayıtlar ile
kanunun emreylediği diğer hususlar tescil ve ilan olunur. **(Ek cümle:
15/7/2016-6728/67 md.)** Şirket sözleşmesinin ticaret sicili müdürü veya
yardımcısı huzurunda imzalanması hâlinde de sureti ticaret sicili
müdürlüğü tarafından saklanarak yukarıda öngörülen tescil ve ilan
sağlanır.

**II - Yükümlülüğün yerine getirilmemesi **

**MADDE 216**- (1) Tescil yükümlülüğü yerine getirilmeksizin şirket
adına işlere başlanmışsa, ortaklar giriştikleri işlerden dolayı üçüncü
kişilere karşı müteselsilen sorumludur.

11029

\(2) Bir kollektif şirket sözleşmesi yapılmaksızın, şirketin türünü
gösterir bir kaydı içermese bile, ortak bir unvan altında, üçüncü
kişilerle işlem yapılması veya onlara karşı haksız bir fiil işlenmesi
hâlinde de aynı hüküm geçerlidir.

**İKİNCİ BÖLÜM**

**Ortaklar Arasındaki İlişkiler**

**A) Sözleşme serbestisi**

**MADDE 217**- (1) Ortakların birbirleriyle olan ilişkilerinin
düzenlenmesinde sözleşme serbestisi geçerlidir.

**B) Şirketin yönetimi**

**I - Yönetimin kime ait olduğu**

**1. Genel olarak**

**MADDE 218**- (1)** ** Ortaklardan her biri, ayrı ayrı şirketi yönetme
hakkını ve görevini haizdir. Ancak, şirket sözleşmesiyle veya ortakların
çoğunluğunun kararıyla yönetim işleri ortaklardan birine, birkaçına veya
tümüne verilebilir.

\(2) Ticari mümessillere ve diğer ticari vekillere ilişkin hükümler
saklıdır.

**2. Görevden alma**

**a) Şirket sözleşmesiyle atama**

**MADDE 219**- (1) Yönetim işleri şirket sözleşmesiyle bir ortağa
verilmiş ise, onun yönetim hak ve görevi diğer ortaklar tarafından
sınırlandırılamayacağı gibi kendisi görevden de alınamaz. Ancak, haklı
sebeplerin varlığında, ortaklardan birinin istemi üzerine, mahkeme
kararı ile yönetim hak ve görevi sınırlandırılabilir veya geri
alınabilir. Görevin yerine getirilmesinde basiretsizlik, ağır ihmal veya
yönetimde iktidarsızlık gibi hâller, haklı sebep sayılır.

**b) Ortaklar kararıyla atama**

**MADDE 220**- (1) Yönetim işleri, şirket sözleşmesi yapıldıktan sonra
alınan bir kararla bir ortağa verilmişse o ortak, ortakların
çoğunluğunun kararıyla görevden alınabilir. Çoğunluk elde edilemediği
takdirde, yönetim işlerine bakan ortağın şirket sözleşmesini ihlal
ettiği veya olayda haklı sebep bulunduğu iddiasıyla, her ortak ilgili
yönetici ortağın görevden alınması için mahkemeye başvurabilir.

**3. Yönetim işlerinde yalnız başına veya birlikte hareket **

**MADDE 221**- (1) Şirket işlerinin yönetimi, ortakların tümüne veya
birkaçına verilmiş ise, bunların her biri yalnız başına yönetim hak ve
görevini haizdir. Bununla beraber, şirketi yönetmekle yükümlü olan
ortaklardan bazısı, yapılacak bir işin, şirketin menfaatlerine uygun
olmadığını ileri sürerlerse, yönetim hak ve görevini haiz diğer
ortaklar, çoğunluk kararıyla o işi yapabilirler.

\(2) Şirket sözleşmesinde şirket işlerinin yönetimi kendilerine verilmiş
ortakların birlikte hareket etmeleri yazılı ise, ortakların,
gecikmesinde tehlike görülen hâller istisna olmak üzere, her işte
anlaşmaları gerekir. Anlaşamadıkları takdirde durum ortaklar kuruluna
götürülür ve bu kurulca verilecek karara göre hareket edilir.

**4. Diğer ortakların itirazı **

**MADDE 222**- (1) Yönetim şirket sözleşmesiyle bir ortağa verilmişse,
bu ortak, diğer ortaklar itiraz etseler ve karşı çıksalar bile, hileye
dayalı olmamak şartıyla, şirketin yönetimi için gereken işlemleri
yapabilir.

11030

**II - Yönetimin kapsamı**

**MADDE 223**- (1) Şirketin yönetimi kapsamındaki hususlar, şirketin
amacını ve konusunu elde etmek için yapılması gereken olağan işlem ve
işler ile sınırlıdır. Şirketi yönetenler, şirket menfaatine uygun
gördükleri işlerde, olağan işlem ve işlerle sınırlı olmak şartıyla,
sulh, feragat ve kabul ile tahkime de yetkilidirler. Şu kadar ki,
bağışta bulunmak, kefil olmak, üçüncü kişi lehine garanti vermek, ticari
mümessil tayin etmek ve şirket konusuna girmiyorsa taşınmazları satmak,
satın almak, teminat göstermek, şirketin özüne ilişkin üretim araçlarını
elden çıkarmak, rehnetmek veya ticari işletme rehni kurmak gibi olağan
iş ve işlemler dışında kalan hususlarda ortakların oybirliği şarttır.

**III - Faiz verme borcu**

**MADDE 224-** (1) Ortak, yetkisiz olarak şirketten çektiği ve şirket
hesabına bir yerden tahsil ettiği parayı, derhâl; şirketten aldığı
ödüncü, aldığı tarihten itibaren faiziyle şirkete vermek zorundadır.

**C) Denetim**

**MADDE 225**- (1) Bir ortak yönetim hakkını ve görevini haiz olmasa da
şirket işlerinin gidişi hakkında bizzat bilgi edinmek, şirketin
belgelerini ve defterlerini incelemek, bunlara göre kendisi için
şirketin finansal durumunu gösterecek bir hesap tablosu düzenlemek
hakkını haizdir. Buna aykırı sözleşme geçersizdir.

**D) Oy hakkı ve kararlar**

**MADDE 226-** (1) Her ortak bir oy hakkını haizdir. Buna aykırı
sözleşme geçersizdir.

\(2) Şirket sözleşmesinin her ne şekilde olursa olsun değiştirilmesine
ilişkin kararlar oybirliğiyle, diğer kararlar ise, kanunda veya şirket
sözleşmesinde aksine hüküm yoksa, ortakların çoğunluğunun oylarıyla
verilir.

\(3) “Oybirliği” şirketteki ortakların tümünün, “çoğunluk” şirketteki
ortakların salt çoğunluğunun olumlu oylarıyla alınması gereken kararları
ifade eder.

**E) Kâr payı hakkı ve zarara katılma**

**I - Finansal tablolarının çıkarılması**

**MADDE 227-** (1) Yönetici ortaklar, şirketin faaliyet dönemi sonunda,
bu Kanunun ticari defterlere ilişkin 64 ilâ 88 inci maddeleri
hükümlerine uygun finansal tablolarını hazırlayıp imzalar ve ortaklar
kurulunun onayına sunarlar. Finansal tablolar ortakların çoğunluğunun
onayı ile kesinleşir. İkinci fıkra hükmü saklı kalmak şartıyla, aynı
toplantıda kârın dağıtımı da karara bağlanır. Ortaklar, bu kararın
kanuna, şirket sözleşmesine, şirket kararlarına veya dürüstlük kuralına
aykırı olması hâlinde, kârın kullanılması hakkındaki karar tarihinden
itibaren üç ay içinde iptal davası açabilirler.

\(2) Ortaklar, kâr ve zarardan kendilerine düşen payın belirlenmesini,
şirket sözleşmesiyle veya sonradan alacakları bir kararla, içlerinden
birine veya bir üçüncü kişiye bırakabilirler. Bu ortağın veya üçüncü
kişinin vereceği kararın hakkaniyete aykırı olmaması şarttır. Söz konusu
kararın öğrenilmesinden itibaren üç ayın geçmesi, belirlenen kâr payının
ortak tarafından tamamen veya kısmen alınması veya başka bir kimseye
devredilmesi, zararın ödenmesine başlanması gibi açık veya zımni kabulü
gösteren durumlarda dava hakkı düşer.

11031

\(3) Kâr ve zararın paylaşılmasına ilişkin karar hakkaniyet kurallarına
aykırı olduğu takdirde mahkemece iptal olunur. Bu hâlde kâr ve zarar adi
şirket hükümlerine göre paylaştırılır.

\(4) Şirket sözleşmesinde öngörüldüğü takdirde, faiz ve ücretler faaliyet
dönemi içinde ödenir.

**II - Ortağın istemleri**

**MADDE 228**- (1) Her ortak, şirketten faaliyet dönemi sonunda
gerçekleşen kârdan kendisine düşen payı, şirkete ödünç olarak verdiği
paranın ve kararlaştırılmışsa koyduğu sermayenin faizlerini, şirket
sözleşmesi gereğince hak ettiği ücreti; kanuna veya şirket sözleşmesine
göre yılsonu bilançosu çıkarılmamışsa çıkarılmasını, bilançoda kâr payı
saptanmamışsa saptanmasını ve alacaklarını istemek hakkına sahiptir.

\(2) Bu madde ile ortağa tanınmış olan hakları kaldırma veya daraltma
sonucunu doğuran sözleşme şartları geçersizdir.

**III- Zarar payı**

**MADDE 229-** (1) Ortaklar oybirliği ile karar almadıkça hiçbir ortak,
sermayesinden eksilen kısmı tamamlamaya zorlanamaz.

\(2) Sermayenin zararla eksilen kısmı, aksine karar yoksa, gerçekleşecek
kâr ile kapatılır.

**F) Rekabet yasağı **

**I - Kural**

**MADDE 230**- (1) Bir ortak, ortağı olduğu şirketin yaptığı ticari
işler türünden bir işi, diğer ortakların izni olmaksızın kendi veya
başkası hesabına yapamayacağı gibi aynı tür ticari işlerle uğraşan bir
şirkete sorumluluğu sınırlandırılmamış ortak olarak giremez.

\(2) Yeni kurulan bir şirkete giren ortağın, daha önce kurulmuş diğer bir
şirketin de sorumluluğu sınırlandırılmamış ortaklarından olduğunu diğer
ortaklar bildikleri hâlde önceki şirketten ilişiğinin kesilmesini
aralarında açıkça kararlaştırmamışlarsa, bu durumu kabul ettikleri
varsayılır.

**II - Aykırı hareket **

**MADDE 231**- (1) Bir ortak 230 uncu maddeye aykırı hareket ederse,
şirket, bu ortaktan tazminat istemekte veya tazminat yerine bu ortağın
kendi adına yaptığı işleri şirket adına yapılmış saymakta, üçüncü
kişilerin hesabına yapmış olduğu işlerden doğan menfaatlerin şirkete
bırakılmasını istemekte serbesttir. 

\(2) Bu seçeneklerden birine diğer ortaklar çoğunlukla karar verir. Bu
hak, bir işlemin yapıldığının veya ortağın diğer bir şirkete girdiğinin
öğrenildiği tarihten başlayarak üç ay ve her hâlde işlemin yapıldığı
tarihten itibaren bir yıl sonra zamanaşımına uğrar.

\(3) Yukarıdaki hükümler, hakları ihlal edilen ortakların, şirketin
feshini istemek haklarını etkilemez.

**ÜÇÜNCÜ BÖLÜM**

**Şirketin ve Ortakların Üçüncü Kişilerle İlişkileri**

**A) Tüzel kişiliğin kazanılması**

**MADDE 232**- (1) Kollektif şirket ticaret siciline tescil ile tüzel
kişilik kazanır. Aksine sözleşme üçüncü kişilere karşı geçersizdir.

11032

**B) Temsil**

**I - Kapsam**

**MADDE 233-** (1) Şirketi temsile yetkili olan kimse, şirketin işletme
konusuna giren her türlü işi ve hukuki işlemleri şirket adına yapmak ve
şirketin unvanını kullanmak yetkisine sahiptir. Bu yetkiyi sınırlayan
her şart, iyiniyetli üçüncü kişilere karşı ileri sürülemez.

\(2) Ancak, şirket sözleşmesinin tescil ve ilanı gerekli hükümlerine göre
şirketin bağlanabilmesi için birlikte imza şart kılınmışsa, bu şart,
üçüncü kişilere karşı da geçerlidir.

**II - Hükümleri **

**MADDE 234-** (1) Şirketi temsil yetkisini haiz olan kimseler
tarafından, açık veya zımni olarak şirket adına yapılmış olan
işlemlerden dolayı, şirket alacaklı ve borçlu olur.

\(2) Bir ortağın şirkete ait görevlerini yerine getirirken işlediği
haksız fiillerden şirket de doğrudan doğruya sorumludur.

**III - Temsil yetkisinin kaldırılması**

**MADDE 235**- (1) Haklı sebeplerin varlığı hâlinde temsil yetkisi, bir
ortağın başvurusu üzerine, mahkemece  kaldırılabilir.  Gecikmesinde
 tehlike bulunan hâllerde  mahkeme temsil yetkisini ihtiyati tedbir
olarak kaldırıp bu yetkiyi bir kayyıma verebilir. Kayyımın atanmasını,
görevlerini, mahkemece verilen temsil yetkisini ve bunların sınırlarını,
mahkeme resen tescil ve ilan ettirir.

\(2) Ticari mümessil, temsil yetkisini haiz ortakların tümü tarafından
üçüncü kişilere karşı geçerli olacak şekilde görevden alınabilir.

**C) Şirket alacaklılarının durumu**

**I - Ortakların kişisel sorumluluğu**

**MADDE 236**- (1) Ortaklar, şirketin borç ve taahhütlerinden dolayı
müteselsilen ve bütün malvarlığı ile sorumludur.

\(2) Şirkete yeni giren kişi, girme tarihinden evvel doğmuş olsa bile,
şirketin borçlarından ve taahhütlerinden diğer ortaklarla birlikte
müteselsilen ve bütün malvarlığı ile sorumludur.

\(3) Birinci ve ikinci fıkralara aykırı olarak sözleşmeye konan şartlar,
üçüncü kişiler hakkında geçerli olmaz.

**II- Sorumluluğun derecesi **

**MADDE 237**- (1) Şirketin borç ve taahhütlerinden dolayı birinci
derecede şirket sorumludur. Ancak, şirkete karşı yapılan icra takibi
semeresiz kalmış veya şirket herhangi bir sebeple sona ermiş ise, yalnız
ortak veya ortakla birlikte şirket aleyhine dava açılabilir ve takip
yapılabilir.

\(2) Yukarıdaki hükümler, ortakların kişisel mallarına ihtiyati haciz
koymaya mani değildir. Bu fıkra hükmünce konulmuş bulunan ihtiyati
hacizler hakkında İcra ve İflas Kanununun 264 üncü maddesinin birinci
fıkrasında öngörülen süre, birinci fıkranın ikinci cümlesi hükmünce
ortağa karşı dava veya takibe başlama yetkisinin doğduğu tarihten
itibaren işlemeye başlar. Bununla beraber, ihtiyati haciz tutanağının
tebliğinden itibaren kanuni süre içinde şirkete karşı takibe veya davaya
başlanmadığı takdirde ihtiyati haciz düşer.

**III - Mahkeme kararı **

**MADDE 238**- (1) Yalnız şirket aleyhine alınmış olan mahkeme kararı,
şirket hakkındaki takip semeresiz kalmadıkça veya şirket herhangi bir
sebeple sona ermiş olmadıkça ortaklar hakkında icra edilemez.

11033

\(2) İcra emrinin şirkete tebliğine rağmen borç ödenmediği takdirde,
alacaklı, şirketle birlikte ortakların veya bazılarının da doğrudan
iflasını isteyebilir.

**IV- İflas **

**1. Şirketin iflası **

**MADDE 239**- (1) Şirketin iflası hâlinde, şirket alacaklıları
alacaklarını almadıkça, ortakların kişisel alacaklıları şirket mallarına
başvuramazlar.

**2. Şirketin ve ortakların iflası **

**MADDE 240**- (1) Şirketin iflası, ortakların iflasını gerektirmez.
Ancak, depo kararına rağmen para yatırılmadığı takdirde alacaklı, depo
kararının ortaklara veya içlerinden bazılarına da tebliğini ve gereğini
yerine getirmedikleri takdirde şirketle birlikte iflaslarına karar
verilmesini  mahkemeden  isteyebilir. Bu  hakkını  kullanmamış  olan
 alacaklının, şirket masasından alacağını tamamen alamaması hâlinde
ortakları iflas yoluyla da ayrıca takip hakkı saklıdır.

\(2) Ortakların mallarına adi takip veya iflas yolu ile başvurulursa
bunların kişisel alacaklıları ile şirket alacaklıları arasında bir
öncelik ve imtiyaz hakkı yoktur. Ancak, kişisel alacaklılar arasında
kanunen rüçhan hakkı bulunanların bu hakları saklıdır.

**3. Ortakların hakları **

**MADDE 241-** (1) Şirketin iflası hâlinde ortaklar, koydukları sermaye
ve işlemekte olan faizler için masaya giremezler; ancak, işlemiş
faizlerle ücretler ve şirket lehine yaptıkları giderler için herhangi
bir alacaklı gibi masaya girebilirler.

**V - Takas**

**MADDE 242-** (1) Şirkete borçlu olan kimse bu borcunu ortaklardan
birinden olan alacağı ile takas edemez.

\(2) Bir ortak da kişisel alacaklısına olan borcunu şirketin aynı
kişideki bir alacağı ile takas edemez.

\(3) Buna karşılık şirketin bir alacaklısı aynı zamanda ortaklardan
birinin kişisel borçlusu ise 237 ve 240 ıncı maddeler gereğince ortağın
şirket borcundan dolayı şahsen takip edilebildiği andan itibaren hem
şirket alacaklısı hem de ortak takas hakkını haizdirler.

**DÖRDÜNCÜ BÖLÜM**

**Şirketin Sona Ermesi ve Ortağın Ayrılması**

**A) Sona erme **

**I - Sebepleri **

**1. Genel olarak **

**MADDE 243 -** (1) Kollektif şirketler, 253 üncü madde hükmü saklı
kalmak kaydıyla Türk Borçlar Kanununun 639 ve 640 ıncı maddelerinde
öngörülen ve aşağıda yazılı sebeplerden birinin gerçekleşmesiyle sona
erer:

a\) Konkordato ile sonuçlanmış olsa bile şirketin iflası.

b\) Şirket sermayesinin tamamının veya üçte ikisinin kaybedilmesine
rağmen, sermayenin tamamlanmasına veya geri kalan sermaye ile yetinmeye
karar verilmemiş olması.

c\) Şirketin diğer bir şirket ile birleşmesi.

d\) Kanunun 215 inci maddesinde gösterilen süre içinde veya sonra tescil
ve ilan yapılmamışsa, aradan ne kadar süre geçmiş olursa olsun,
ortaklardan herhangi birinin istemi üzerine ve bu ortağın noter
aracılığıyla diğer ortaklara uygun bir süreyi içeren ihtar göndermiş
olması şartıyla mahkemece feshe karar verilmesi.

11034

e\) 254 üncü madde hükmü saklı kalmak üzere ortaklardan birinin iflası.

**2. İstisnalar **

**MADDE 244 -** (1) Şirket sözleşmesinde belirli bir veya birkaç sebep
göstermeksizin hükümde infisah sebeplerinden herhangi birinin varlığı
hâlinde şirketin sona ermeyeceğinin ifade edildiği genel nitelikteki
hüküm geçerli olmaz. Ancak, kanunun emredici hükümlerine aykırı olmamak
kaydıyla, bazı belirli fesih sebeplerinin şirketin sona ermesi sonucu
doğurmayacağı şirket sözleşmesinde kabul olunabilir.

**3. Haklı sebepler**

**MADDE 245-** (1) Haklı sebep, şirketin kuruluşuna yol açan fiili veya
kişisel sebeplerin şirketin işletme konusunun elde edilmesini imkânsız
kılacak veya güçleştirecek şekilde ortadan kalkmış olmasıdır; özellikle;

a\) Bir ortağın, şirketin yönetim işlerinde veya hesaplarının
çıkarılmasında şirkete ihanet etmiş olması,

b\) Bir ortağın kendisine düşen asli görevleri ve borçları yerine
getirmemesi,

c\) Bir ortağın kişisel menfaatleri uğruna şirketin ticaret unvanını veya
mallarını kötüye kullanması,

d\) Bir ortağın, uğradığı sürekli bir hastalık veya diğer bir sebepten
dolayı, üstüne aldığı şirketin işlerini yapmak için gerekli olan
yeteneği ve ehliyetini kaybetmesi,

gibi hâller haklı sebeplerdendir.

\(2) (a), (b) ve (c) bentleri gereğince kendisinde fesih sebebi doğmuş
olan ortağın dava hakkı yoktur.

**4. Özel durumlar **

**a) Sermaye koyma borcunun yerine getirilmemesi**

**MADDE 246**- (1) Sermaye koyma borcunun yerine getirilmemesinden
dolayı fesih davası açabilmek için önce ortağa noter aracılığıyla uygun
süreyi içeren bir ihbar gönderilir. İhbar, verilen süre içinde borcun
yerine getirilmesi ihtarını da içerir.

**b) Karine **

**MADDE 247**- (1) Şirket sözleşmesinde öngörülen şirket süresinin sona
ermesinden sonra işlere devam etmek suretiyle zımni biçimde uzatılmış
bulunan veya süresi bir ortağın hayatına bağlanmış olan şirketler,
belirsiz süreli şirket sayılırlar.

**5. Kişisel alacaklıların durumu**

**a) Şirket süresinin uzatılması hâlinde itiraz hakkı**

**MADDE 248**- (1) Ortaklarca alınan şirketin süresinin uzatılmasına
ilişkin karara, ortaklardan herhangi birinin kişisel alacaklısı itiraz
edebilir.

\(2) İtiraz edebilmek için alacaklının, mahkeme kararı veya o nitelikte
belgeye ya da kesinleşmiş icra takibine dayanması ve uzatma kararının
ilanı tarihinden itibaren onbeş gün içinde itirazın noter aracılığıyla
tebliği için notere başvurması şarttır. Süresinde yapılmamışsa itiraz
hakkı düşer.

\(3) Sürenin uzatılmasına ilişkin karar tescil ve ilan edilmemiş ise,
alacaklı her zaman bu karara itiraz edebilir.

11035

**b) Haciz ve şirketin feshini isteme hakkı **

**MADDE 249-** (1) Bir ortağın kişisel alacaklısı, borçlunun kişisel
mallarından ve 133 üncü madde gereğince şirketteki kâr payından
alacağını alamazsa, tasfiye sonunda borçlu ortağa düşecek paya haciz
koydurmaya ve altı ay önce ihbarda bulunmak ve hesap yılı sonu için
hüküm ifade etmek üzere, şirketin feshini istemeye yetkilidir.

 (2) Mahkemece feshe karar verilmezden önce, şirket veya diğer ortaklar
borcu öderlerse, fesih davası düşer.

**II - Hükümleri**

**1.  Tescil ve ilan **

**MADDE 250**- (1) Şirketin sona ermesi hâlinde ortaklar sona ermeyi
tescil ve ilan ettirmekle yükümlüdür. İflas sebebiyle şirketin infisahı
hâlinde bu yükümlülük iflas memuruna aittir.

\(2) Şirketin feshi bir ortağın ölümünden ileri gelmişse tescil ve ilan
dilekçesi, ölen ortağın mirasçılarıyla birlikte diğer tüm ortaklar;
mirasçıların katılması mümkün bulunmayan veya güç olan hâllerde, sağ
kalan ortaklar tarafından verilir.

**2. Ortakların yönetim haklarının sona ermesi **

**MADDE 251**- (1) Şirketi yönetmeye yetkili olanlar, sona ermiş şirket
adına ve hesabına işlem yapamazlar; aksi takdirde bu işlemlerinden
müteselsilen ve sınırsız sorumlu olurlar. 252 nci madde hükümleri
saklıdır.

\(2) Fesih, kanuna uygun bir şekilde tescil ve ilan edilmedikçe bütün
ortakların üçüncü kişilere karşı sorumluluğu devam eder.

**3. Geçici yönetim**

**MADDE 252-** (1) Bir ortağın kısıtlanması veya iflasına karar
verilmesi hâlinde, Türk Borçlar Kanununun 641 inci maddesi uygulanır.

**B) Ortakların şirketten ayrılması **

**I** - **Özel durumlar **

**1. Ortağın ölümü **

**MADDE 253**- (1) Şirket sözleşmesinde şirketin ölen ortağın
mirasçılarıyla devam edeceğine ilişkin düzenleme yoksa, mirasçılarla
diğer ortakların oybirliği ile verecekleri karar üzerine şirket bunların
arasında devam edebilir. Mirasçılar veya içlerinden biri şirkette
kalmaya razı olmazlarsa, diğer ortaklar, ölen ortağın razı olmayan
mirasçılarına düşen payları ödeyerek onları şirketten çıkarır ve
aralarında şirkete devam edebilirler. Bu durumda sağ kalan ortaklardan
birinin şirketin devamına onay vermemesi sebebiyle oybirliği
sağlanamadığı takdirde şirket sona erer.

\(2) Şirketin, ölen ortağın mirasçılarıyla diğer ortaklar arasında
kollektif şirket olarak devam edeceği hakkında şirket sözleşmesinde
hüküm varsa, mirasçılar kollektif sıfatıyla şirkete devam edip etmemekte
serbesttirler. Mirasçılar şirketin devam etmesini isterlerse, diğer
ortaklar bu isteği kabul etmek zorundadır. Ancak, kollektif sıfatıyla
şirkette kalmak istemeyen mirasçı varsa, ölen ortağın  payından
 kendisine düşen tutar ile komanditer olarak şirkete kabul edilmesini
önerebilir. Diğer ortaklar bu öneriyi kabul etmek zorunda değildir.
Mirasçılar şirkete kollektif

11036

ortak veya komanditer olarak girip girmeyeceklerini ortağın ölüm
tarihinden itibaren üç ay içinde şirkete ihbar etmelidir. Durumun
şirkete ihbarına kadar, mirasçılar şirkette komanditer olarak kalmış
sayılırlar. Bu süre içinde ihbarda bulunmamış olan mirasçılar, sürenin
sona ermesinden itibaren kollektif ortak sıfatını alırlar.

**2. Ortağın iflası **

**MADDE 254**- (1) Ortaklardan birinin iflası hâlinde, müflis ortak
şirketten çıkarılabilir. Bu takdirde şirket diğer ortaklar arasında
devam eder ve müflisin payı, masaya ödenir. Şu kadar ki, sözleşme ile
ortakların bu hakkı kaldırılabilir.

**3. Haklı sebepler**

**MADDE 255**- (1) Bir ortağın kendisinden kaynaklanan sebeplerden
dolayı şirketin feshinin istenebileceği durumlarda, diğer ortakların
tümü o ortağın şirketten çıkarılmasına ve şirketin devamına karar
verebilir. Şirket sözleşmesinde bu kararın çoğunlukla alınması
öngörülebilir.

\(2) Çıkarılan ortak, bu kararın noter aracılığıyla tebliğinden itibaren
üç aylık hak düşürücü süre içinde şirkete karşı çıkarılmanın iptali
davasını açabilir.

\(3) Birinci fıkra uyarınca çıkarma kararı alınamadığı takdirde, her
ortak, şirket merkezinin bulunduğu yerdeki asliye ticaret mahkemesinden
söz konusu ortağın şirketten çıkarılmasını ve ayrılma payının
belirlenmesini isteyebilir.

**4. Fesih ihbarı**

**MADDE 256-** (1) Süresiz şirketlerde ortaklardan biri şirketin feshi
ihbarında bulunduğu takdirde, diğer ortaklar feshi kabul etmeyerek, o
ortağı şirketten çıkarıp şirketin kendi aralarında devam etmesine karar
verebilirler.

\(2) Birinci fıkra hükmü, bir ortağın kişisel alacaklısının 248 veya 249
uncu maddeler gereğince itiraz veya fesih hakkını kullanması hâllerinde
de geçerlidir.

\(3) Bu takdirde şirketin devam edeceğine ilişkin karar, alacaklıya
tebliğ edilir ve borçlu ortak faaliyet dönemi sonunda şirketten
çıkarılır.

**5. İki kişilik şirkette **

**a) Haklı sebeplerin varlığında**

**MADDE 257**- (1) Yalnız iki kişiden oluşan bir kollektif şirkette,
ortaklardan birinin şirketten çıkarılmasını gerektiren haklı sebepler
varsa, diğer ortağın istemi üzerine mahkeme fesih ve tasfiyeye karar
vermeksizin şirketin bütün iş ve işlemleri, varlıkları, alacak ve
borçlarıyla davacı ortağa bırakılmasına ve diğer ortağın şirketten
çıkarılmasına karar verebilir. Bu hâlde, çıkarılan ortak hakkında 262
nci madde hükmü uygulanır.

**b) Diğer sebeplerin varlığında **

**MADDE 258**- (1) İki kişiden oluşan bir şirkette, ortaklardan birinin
kişisel alacaklısı, 248, 249 ve 256 ncı maddelere göre sahip olduğu
itiraz veya fesih hakkını kullanır veya ortaklardan biri iflas ederse,
diğer ortak, 257 nci maddeden yararlanabilir.

**II - Hükümler **

**1. Tescil **

**MADDE 259**- (1) Bir ortağın şirketten çıkması veya çıkarılması
hâlinde, diğer ortaklar bunu tescil ve ilan ettirmekle yükümlüdür.

11037

\(2) Bir ortağın ölümü hâlinde 250 nci maddenin ikinci fıkrası uygulanır.

\(3) Bir ortağın şirketten çıkması veya çıkarılması üçüncü kişilere karşı
ancak tescil ve ilan tarihinden itibaren geçerli olur.

\(4) Çıkan veya çıkarılan ortak, bu durumun tescil ve ilan edildiği
tarihe kadar yapılan şirket işlemlerinden üçüncü kişilere karşı
sorumludur.

**2. Ayrılan ortağın payı **

**a) Hesaplama şekli**

**MADDE 260**- (1) Şirketten çıkan veya çıkarılan ortağın payı, şirket
sözleşmesinde aksine hüküm yoksa, çıkmanın istendiği veya ortağın
çıkarıldığı, uyuşmazlık hâlinde karar tarihine en yakın tarihteki şirket
varlığı esas alınarak hesaplanır.

**b) Ödeme şekli**

**MADDE 261**- (1) Çıkarılan veya çıkan ortak, 260 ıncı madde uyarınca
hesaplanan payını şirketten ancak nakden alabilir.

**c) Ödeme zamanı **

**MADDE 262**- (1) Çıkan veya çıkarılan ortağın 260 ıncı maddede yazılı
kurallara göre hesaplanacak payı, şirket sözleşmesinde gösterilen
tarihte ve şirket sözleşmesinde hüküm yoksa ayrılmadan sonra çıkarılacak
ilk bilanço tarihinde ödenir.

\(2) Çıkarılan veya çıkan ortak ayrılma tarihinden önce girişilen işler
tasfiye edilmedikçe şirketteki sermaye payını alamaz.

**d) Tamamlanmamış işler **

**MADDE 263**- (1) Çıkarılan veya çıkan ortak, ayrılmadan önce başlamış
olan işlerin doğrudan doğruya sonuçları olan hak ve borçlara katılır.

\(2) Çıkarılan veya çıkan ortak, evvelce başlanmış işlerin kalan ortaklar
tarafından faydalı sayılacak şekilde tamamlanmasına ve bir sonuca
bağlanmasına engel olamaz. Ancak, söz konusu işlerin hemen tasfiyesi
mümkün olamadığı takdirde çıkan veya çıkarılan ortak, her faaliyet
dönemi sonunda, o yıl içinde bitirilen işlerin hesaplarını ve devam
etmekte olan işlemlerin o tarihteki durumu hakkında bilgi verilmesini
isteyebilir.

**e) Zamanaşımı**

**MADDE 264**- (1) Şirketin borçları için, şirket alacaklılarının
ortaklara ileri sürebilecekleri istem hakları, ortağın şirketten
ayrılmasının, şirketin sona erdiğinin veya iflasının ilan edildiğinin
Türkiye Ticaret Sicili Gazetesinde yayımlanmasından itibaren üç yıl
geçmesiyle zamanaşımına uğrar; ancak, niteliği nedeniyle, alacağın daha
kısa bir zamanaşımına bağlandığı durumlarda o zamanaşımı süresi
uygulanır.

\(2) Alacak ilandan sonra muaccel olursa, zamanaşımı muacceliyet anından
itibaren işlemeye başlar.

\(3) Bu maddede öngörülen zamanaşımı ortakların birbirlerine karşı olan
alacaklarına uygulanmaz.

**f) Özel durumlar**

**MADDE 265**- (1) Hakkını elde etmek için sadece paylaşılmamış şirket
malvarlığına başvuran alacaklıya karşı, 264 üncü maddede yer alan üç
yıllık zamanaşımı ileri sürülemez.

11038

 (2) Bir ortak, şirketin ticari işletmesini devralırsa, alacaklılara
karşı üç yıllık zamanaşımını ileri süremez. Buna karşılık, devralma
sebebiyle ayrılan ortaklar hakkında borcun nakli hükümlerine göre iki
yıllık zamanaşımı uygulanır. Üçüncü kişinin ticari işletmeyi alacak ve
borçlarıyla devralması hâlinde iki yıllık zamanaşımı geçerli olur.

**g) Zamanaşımının kesilmesi **

**MADDE 266**- (1) Varlığını sürdüren şirkete veya diğer bir ortağa
karşı zamanaşımının kesilmesi şirketten ayrılan ortağa karşı
zamanaşımının kesilmesi sonucunu doğurmaz.

**BEŞİNCİ BÖLÜM**

**Tasfiye**

**A) Genel hükümler**

**I - Sözleşme serbestisi **

**1. Kural**

**MADDE 267**- (1) Şirket sözleşmesinde farklı bir düzenleme bulunmayan
durumlarda tasfiye, bu Bölümdeki hükümlere göre yapılır.

**2. Ortakların kararlarına uyma zorunluluğu **

**MADDE 268**- (1) Tasfiye memurları tasfiye süresince ortakların
tasfiyeye ilişkin oybirliğiyle verdikleri kararlara göre hareket
ederler.

\(2) Tasfiye memurlarının atanmaları ve görevden alınmaları veya onlara
verilecek talimatla ilgili kararlara katılma hakkı, bir ortağın
iflasında iflas idaresine, ölümünde mirasçılara ve kısıtlanması
durumunda kanuni temsilcisine aittir. Mirasçılar kendilerini**,**
oybirliğiyle atayacakları bir temsilci ile temsil ettirirler.
Oybirliğine ulaşılmadığı takdirde temsilcinin atanması mahkemeye aittir.

\(3) Ortaklarla tasfiye memurları arasında çıkan uyuşmazlıklar, basit
yargılama usulüne göre karara bağlanır. Yargılamada tasfiye memurları ve
ortaklar dinlenir. Kararın en kısa zamanda verilmesi gerekir. Bu
husustaki kararlar kesindir.

**II - Tüzel kişiliğin devamı **

**MADDE 269**- (1) Tasfiye hâline giren şirket, ortaklarla ilişkilerinde
de, 293 üncü madde hükmü saklı kalmak kaydıyla, ehliyeti tasfiye sonuna
kadar bu amaçla sınırlı olarak tüzel kişiliğini korur ve ticaret
unvanını buna “tasfiye hâlinde” ibaresini ekleyerek kullanmakta devam
eder.

**III - İflas **

**MADDE 270**- (1) Bir kollektif şirketin tasfiye hâlinde bulunması,
iflasına engel oluşturmaz.

**IV - Şirket alacaklılarının rüçhan hakkı **

**MADDE 271**- (1) Kollektif şirket alacaklılarının şirket malları
üzerinde ortakların kişisel alacaklarına karşı haiz oldukları rüçhan
hakları, şirketin sona ermesinden sonra da devam eder.

**B) Tasfiye memurları **

**I - Genel olarak **

**MADDE 272**- (1) Kollektif şirketin tasfiyesi, iflas dışındaki sona
erme hâllerinde tasfiye memurlarına aittir.

**II - Seçim ve atama**

**MADDE 273**- (1) Tasfiye memurları şirket sözleşmesiyle, şirketin
devamı sırasında veya sona ermesinden sonra ortakların oybirliğiyle
seçilir.

11039

\(2) Birinci fıkra hükümlerine uygun olarak bir tasfiye memuru
seçilmemişse, tüm ortaklar veya bunların kanuni temsilcileri tasfiyeye
memur sayılır. Bununla beraber ortaklardan birinin istemi üzerine
şirketin merkezinin bulunduğu yerdeki ticaret mahkemesi, tasfiye
hâlindeki şirket için bir veya birkaç tasfiye memuru atar. Mahkeme gerek
görürse dilekçeyi tebliğ ederek diğer ortakları dinleyebilir.

\(3) Gerek ortakların seçecekleri gerek mahkemenin atayacağı tasfiye
memurları ortaklardan veya üçüncü kişilerden olabilir.

**III - Görevden alma**

**1. Tasfiye memuru olan ortaklar**

**a) Sona ermeden önce atanma**

**MADDE 274**- (1) Tasfiye memurları, şirket sözleşmesiyle veya şirketin
sona ermesinden önce bir ortaklar kararıyla, ortaklar arasından
seçilmişlerse, diğer ortakların oybirliğiyle verebilecekleri bir kararla
görevden alınabilirler. Oybirliğine ulaşılamadığı takdirde, ortaklardan
herhangi birinin istemi üzerine, haklı sebepler varsa, mahkemece
görevden alınabilirler.

\(2) Görevden alma davası şirketin sona ermesinden önce de açılabilir.

**b) Sona ermeden sonra atama**

**MADDE 275**- (1) Şirketin sona ermesinden sonra, ortaklar arasından
seçilen tasfiye memurları, diğer ortakların oybirliğiyle verecekleri bir
kararla görevden alınabilirler. Oybirliğine ulaşılamadığı takdirde
ortaklardan herhangi birinin istemi üzerine, haklı sebepler varsa,
mahkemece görevden alınabilirler.

**2. Ortak olmayan tasfiye memurları **

**MADDE 276**- (1) Ortak olmayan tasfiye memurları, şirket sözleşmesi
veya sonradan verilen bir kararla ya da şirketin sona ermesinden sonra
seçilmiş olsalar bile, ancak ortakların oybirliğiyle verecekleri bir
kararla görevden alınabilirler. Oybirliğine ulaşılamadığı takdirde,
ortaklardan herhangi birinin istemi üzerine haklı sebeplerden dolayı
mahkemece görevden alınabilirler.

\(2) Görevden alınma davası şirketin sona ermesinden önce de açılabilir.

**3. Mahkemece atanan tasfiye memurları **

**MADDE 277**- (1) 276 ncı madde, mahkeme tarafından atanan tasfiye
memurlarının görevden alınmalarına da uygulanır.

**IV - İşlem biçimine ilişkin hükümler **

**1. Birlikte hareket **

**MADDE 278**- (1) Şirket sözleşmesi veya sonradan verilen bir kararla
tasfiye işlerini yalnız başına görmeye yetkili kılınmamış olan tasfiye
memurları birlikte hareket ederler.

\(2) Tasfiye memuru tasfiyeye yalnız başına yetkiliyse, bu durum kanunda
öngörüldüğü şekilde tescil ve ilan olunur.

**2. Devir yasağı ve vekil etme**

**MADDE 279**- (1) Bir tasfiye memuru görevini diğer bir tasfiye
memuruna veya üçüncü kişilere devredemez. Ancak, bazı belirli iş ve
işlemlerin yürütülebilmesi için tasfiye memurları içlerinden birini veya
bazılarını ya da üçüncü kişiyi vekil edebilirler.

**3. Temsil **

**MADDE 280**- (1) Tasfiye hâlinde bulunan şirketi mahkemelerde ve
dışarıda tasfiye memurları temsil eder.

11040

\(2) Tasfiye memurları şirket için yararlı gördükleri takdirde, olağan
işlem ve işlerle sınırlı olmak koşuluyla, sulhe, feragata, kabule,
tahkime ve özellikle hakem seçmeye de yetkilidirler; gereklilik hâlinde
yeni işlemler de yapabilirler.

\(3) Tasfiye hâlinde bulunan kollektif şirket adına düzenlenen bütün
belgeler ve senetlerin “tasfiye hâlinde bulunan filan şirketin tasfiye
memurları” ibaresi eklenerek tasfiye memurları tarafından imzalanması
şarttır.

\(4) Bir tasfiye memurunun görevini yaparken işlediği haksız fiillerden
şirket de sorumludur.

**4. Yalnız başına hareket **

**MADDE 281**- (1) Üçüncü kişiler tarafından yapılacak teklif, icap,
ihbar, ihtar ve tebliğ gibi beyanların tasfiye memurlarından yalnız
birine karşı yapılması yeterlidir.

\(2) Şirketin menfaatleri için tehlike umulan durumlarda özellikle kanun
yollarına başvurulmasında tasfiye memurları tek başlarına hareket
edebilirler.

**5. Yetkilerin genişletilmesi veya daraltılması **

**MADDE 282**- (1) Tasfiye memurlarının kanunen haiz oldukları yetkiler,
ortaklar tarafından oybirliğiyle veya haklı sebeplerin bulunması
durumunda mahkeme kararı ile daraltılıp genişletilebilir.

\(2) Tescil ve ilan olunmadıkça yetkilerin daraltılması, iyiniyetli
üçüncü kişilere ileri sürülemez.

**V - Tescil ve ilan **

**MADDE 283**- (1) Tasfiye memurlarının atanmalarına,
değiştirilmelerine, görevden alınmalarına ve yetkilerine ilişkin şirket
sözleşmesinin hükümleri ile ortaklar veya mahkeme tarafından verilen
tasfiyeye ilişkin kararların tescil ve ilanı şarttır.

**VI- Ücret**

**MADDE 284**- (1) Ortaklar arasından seçilen tasfiye memurları,
sözleşmede veya sonradan verilmiş bir kararda belirtilmediği takdirde
ücret alamazlar.

\(2) Ortak olmayanlardan atanan tasfiye memurları, ücret
kararlaştırılmasa bile, hâlin gereğine göre takdir edilecek uygun bir
ücret isteyebilirler, anlaşmazlık durumunda taraflar yargı yoluna
başvurabilir.

**VII – Sorumluluk**

**MADDE 285**- (1) Kanuna, şirket sözleşmesine veya iş görme şartlarını
gösteren diğer hükümlere aykırı hareket ederek, üçüncü kişileri veya
ortakları zarara uğratan tasfiye memurları, kusursuz olduklarını ispat
etmedikçe, müteselsil olarak sorumlu tutulurlar.

\(2) Tasfiye memurları, atadıkları ve hizmete aldıkları kimselerin
kanuna, şirket sözleşmesine veya diğer iş görme şartlarını gösteren
hükümlere aykırı hareketlerinden dolayı da Türk Borçlar Kanununun 116
ncı maddesi hükmünce, gerek üçüncü kişilere gerek ortaklara karşı
müteselsil olarak sorumludurlar.

\(3) Bu davalar, davacının, zararı ve faili öğrendiği tarihten itibaren
iki yılda ve her hâlde zararı doğuran fiilden itibaren beş yılda
zamanaşımına uğrar. Ancak, zararı doğuran fiil bir suç oluşturduğu ve
Türk Ceza Kanununa göre süresi daha uzun bir dava zamanaşımına bağlı
olduğu takdirde tazminat davasına da o zamanaşımı uygulanır.

11041

**C) Tasfiye işleri **

**I - Koruma önlemleri**

**MADDE 286**- (1) Tasfiye memurları, tasfiye hâlinde bulunan şirketin
bütün mal ve haklarının korunması için basiretli bir iş adamı gibi
gerekli önlemleri almakla ve tasfiyeyi olabildiğince en kısa zamanda
bitirmekle yükümlüdür.

**II - Defter tutma yükümlülüğü **

**1. Başlangıç envanteri ve bilançosu**

**MADDE 287**- (1) Tasfiye memurları, önceden seçilmişlerse şirketin
sona ermesini hemen izleyen günlerde ve şirketin sona ermesinden sonra
ortaklarca seçilmiş veya mahkemece atanmışlarsa seçimlerinden ve
atanmalarından hemen sonra şirket işlerini gören kişileri çağırarak
onlarla birlikte, gelmedikleri takdirde yalnız başlarına, şirketin
finansal durumunu gösteren bir envanter ile bilanço düzenlerler. Tasfiye
memurları gerek görürlerse şirket mallarına değer biçmek için uzmanlara
başvurabilirler. Düzenlenen envanter ile bilanço, tasfiye memurlarının
önünde şirket işlerini yönetenler tarafından imzalanır.

\(2) Envanter ve bilançonun imzasından sonra, tasfiye memurları sona
ermiş bulunan şirketin envanterde yazılı bütün malları ile belgelerine
ve defterlerine el koyarlar.

**2. Defterler **

**MADDE 288**- (1) Tasfiye memurları tasfiye işlemlerinin güvenliğini
sağlamak için gereken defterleri tutmakla yükümlüdür.

**3. Son bilanço **

**MADDE 289**- (1) Tasfiye sonunda, tasfiye memurları şirket sözleşmesi
veya kanun hükümlerine göre ortakların sermaye ile kâr ve zarardaki
paylarını ve diğer haklarını gösteren bir bilanço düzenleyerek ortaklara
tebliğ ile yükümlüdürler. Ortaklar bir ay içinde mahkemeye başvurarak
itiraz etmezlerse, bilanço kesinleşir.

\(2) Bundan sonra ortaklar, kendilerine düşen payları almaktan
kaçındıkları takdirde tasfiye memurları, bu payları her ortağın ayrı
ayrı adlarına 296 ncı maddede gösterilen bankalardan birine yatırırlar.

**4. Saklama zorunluluğu**

**MADDE 290**- (1) Tasfiyenin sonunda belgelerin ve defterlerin
saklanması hakkında 82 nci madde hükmü uygulanır.

**III - Tasfiyenin amacı**

**MADDE 291**- (1) Tasfiye memurları, şirketin faaliyette bulunduğu
dönemde başlanmış olup da henüz sonuçlandırılmamış olan iş ve işlemleri
tamamlamaya, şirketin borç ve taahhütlerini yerine getirmeye, şirketin
alacaklarını toplamaya, gereğinde yargı yolu ile almaya ve varlıkları
paraya çevirmeye, net varlığı elde etmeye yönelik ve yarayan bütün iş ve
işlemleri yapmaya yetkili ve zorunludurlar.

**IV - Yeni işler **

**1. Kural **

**MADDE 292**- (1) Tasfiye memurları tasfiyenin gereklerinden olmayan
yeni bir işlem yapamazlar. Aksi takdirde, bu tür işlemlerden dolayı
ortaklara karşı müteselsilen sorumlu olurlar.

11042

**2. İstisna **

**MADDE 293**- (1) Tasfiye memurları, şirketin işletme konusu
kapsamındaki işlemlere, ancak, ortakların oybirliğiyle; feshe mahkemece
karar verilmiş olan durumlarda, ortaklar oybirliğini sağlayamazlarsa,
mahkemenin onay kararıyla devam edebilirler.

**V - Varlıkların paraya çevrilmesi **

**1. Ayrı ayrı satış **

**MADDE 294**- (1) Tasfiye memurları şirketin sona ermesi durumunda
şirkete ait taşınırları, durumun gereklerine göre ya artırma yoluyla
veya pazarlıkla satabilirler. Oybirliğiyle verilen bir kararla ortaklar
başka bir satış şeklini belirlemedikleri takdirde, taşınmazlar ancak
İcra ve İflas Kanunu hükümleri uyarınca açık artırma yoluyla
satılabilir.

\(2) İlgililer arasında küçük veya kısıtlanmış bir kişinin bulunması bu
hükmün uygulanmasına engel olmaz.

**2. Toptan satış **

**MADDE 295**- (1) Ortaklar oybirliğiyle karar vermedikçe, tasfiye
memurları önemli miktardaki şirket varlıklarını toptan satamazlar; ancak
oybirliğinin sağlanamadığı hâllerde mahkeme toptan satışa karar
verebilir.

**3. Paranın yatırılması **

**MADDE 296-** (1) Tasfiye memurları, tasfiye sırasında elde edilen
paraların bin Türk lirasından fazlasını, mahkemece belirlenecek bir
bankaya, şirket adına yatırırlar.

**VI - Borçların ödenmesi **

**MADDE 297**- (1) Tasfiye hâlinde bulunan bir kollektif şirketin vadesi
henüz gelmemiş olan borçlarını tasfiye memurları iskonto uygulayarak
derhâl ödemeye ve alacaklılar da bu ödeme tarzını kabule zorunludurlar.

**VII - Ortakların ek ödemeleri **

**MADDE 298**- (1) Bir kollektif şirketin varlığı, borçlarının tamamına
yetmediği takdirde, kalan şirket borçlarının ödenmesini sağlamak için
tasfiye memurları ortaklara başvururlar.

**VIII - Tasfiyeden arta kalanın dağıtılması **

**1. Geçici ödemeler **

**MADDE 299-** (1) Tasfiye memurları, alacaklıların ve ortakların ilerde
doğması muhtemel hak ve alacaklarına yetecek tutarı alıkoymak şartıyla,
mevcut parayı geçici olarak ortaklar arasında dağıtabilirler.

**2. Son dağıtma **

**MADDE 300**- (1) Şirketin net varlığı, şirket sözleşmesine veya
sonradan verilecek karara göre, tasfiye memurları tarafından dağıtılır.
Sözleşmede aksine hüküm veya ortakların kararı bulunmadığı takdirde
dağıtma para olarak yapılır.

**IX - Ortakların denetleme hakkı **

**1. Bilgi isteme hakkı **

**MADDE 301**- (1) Tasfiye memurları, ortaklara, her zaman tasfiye
işlerinin durumu hakkında bilgi ve ortaklar istedikleri takdirde bu
hususta imzalı bir belge vermekle yükümlüdürler.

\(2) Tasfiye memurları tasfiyenin sonunda tasfiye iş ve işlemlerine dair
ortaklara hesap verirler.

11043

**2. Defterleri inceleme hakkı **

**MADDE 302**- (1) Tasfiye memurları, istem üzerine şirkete ve tasfiyeye
ilişkin bütün defterleri ve belgeleri tasfiye işleminin yapıldığı yerde
ortaklara göstermekle yükümlüdürler. Ortakların bu defter ve belgelerden
suret almalarına tasfiye memurları engel olamazlar.

**X - Tasfiyenin sonu **

**MADDE 303**- (1) Tasfiyenin sona ermesi üzerine, şirketin ticaret
unvanının sicilden silinmesi ve bunun tescil ve ilanı için durum,
tasfiye memurları tarafından ticaret sicili müdürlüğüne bildirilir.

**ÜÇÜNCÜ KISIM**

**Komandit Şirket**

**BİRİNCİ BÖLÜM**

**Şirketin Niteliği ve Kuruluşu**

**A) Tanımı **

**MADDE 304**- (1) Ticari bir işletmeyi bir ticaret unvanı altında
işletmek amacıyla kurulan, şirket alacaklılarına karşı ortaklardan bir
veya birkaçının sorumluluğu sınırlandırılmamış ve diğer ortak veya
ortakların sorumluluğu belirli bir sermaye ile sınırlandırılmış olan
şirket komandit şirkettir.

\(2) Sorumluluğu sınırlı olmayan ortaklara komandite, sorumluluğu sınırlı
olanlara komanditer denir.

\(3) Komandite ortakların gerçek kişi olmaları gerekir. Tüzel kişiler
ancak komanditer ortak olabilirler.

**B) Uygulanacak hükümler**

**MADDE 305**- (1) Bu Bölümdeki özel hükümler saklı kalmak şartıyla,
kollektif şirkete dair 212 ilâ 216 ncı maddeler komandit şirketler
hakkında da uygulanır.

\(2) Şirket sözleşmesinde, her komanditer ortağın sermayesinin miktarı,
cinsi ve ortak sıfatından kaynaklanan ve bir yönetim hakkı niteliğinde
olmaması gereken, komanditer ortaklara verilen yönetim görevleri açıkça
belirtilir.

**C) Sözleşme**

**I - Yorum**

**MADDE 306**- (1) Şirketin komandit olup olmadığı sözleşme hükümlerine
göre belirlenir. Ortaklar tarafından şirkete verilen ad ve nitelik o
şirketin türünün belirlenmesinde yalnız başına yeterli olmaz.

\(2) Bir şirketin komandit olduğu açıkça saptanamıyorsa o şirket
kollektif sayılır.

**II- Komanditerlerin sermaye koyma borcu **

**MADDE 307**- (1) Bir komandit şirket sözleşmesine 213 üncü maddede
gösterilen kayıtlardan başka komanditerlerin adları ve her birinin
koydukları veya koymayı taahhüt ettikleri sermayenin cins ve miktarları
yazılarak tescil ve ilan ettirilir.

\(2) Bir komanditer kişisel emeğini ve ticari itibarını sermaye olarak
koyamaz.

11044

**İKİNCİ BÖLÜM**

**Ortaklar Arasındaki İlişkiler**

**A) Sözleşme serbestisi **

**MADDE 308**- (1) Komandit şirkette ortakların birbirleriyle olan
ilişkileri şirket sözleşmesi ile düzenlenir. Şirket sözleşmesinde hüküm
bulunmayan durumlarda, bu Bölümde yazılı hükümler saklı kalmak şartıyla,
kollektif şirketlere ilişkin 217 ilâ 231 inci maddeler uygulanır.

**B) Komanditerlerin hukuki durumu**

**I - Yönetim**

**MADDE 309-** (1) İster komandite ister komanditer olsun her ortağın
bir oy hakkı vardır. Bu kurala aykırı düzenlemeler geçersizdir.

\(2) Şirket, komanditeler tarafından yönetilir.

\(3) Komanditerler, şirket işlerini görmeye görevli ve yetkili
olmadıkları gibi, yönetim hakkını haiz kişilerin yetkileri içinde
yaptıkları işlere itiraz da edemezler. Ancak, olağanüstü iş ve
işlemlerde, şirket sözleşmesinin değiştirilmesi, tür değiştirme,
birleşme ve bölünme gibi yapısal değişikliklerde; şirkete ortak
alınması, çıkarılması ve payın devri türünden temel işlemlerde
komanditerler de oy hakkını haizdirler.

**II - Denetleme**

**MADDE 310**- (1) Her komanditer, iş yılı sonunda ve iş saatleri
içinde, şirketin envanterleriyle bilançosunun içeriğini, diğer finansal
tablolarını, bunların doğruluğunu ve geçerliliğini incelemeye
yetkilidir.

\(2) Komanditer, bu incelemeyi bizzat yapabileceği gibi bir uzmana da
yaptırabilir. Uzmanın şahsı hakkında bir itiraz ileri sürülürse
komanditerin istemi üzerine mahkeme tarafından bilirkişi atanmasına
karar verilir. Bu karar kesindir. ^(1)^

\(3) Haklı sebeplerin bulunması hâlinde, mahkeme, komanditerin istemi
üzerine şirketin işlerinin ve varlığının bizzat veya bilirkişi
tarafından incelenmesine her zaman izin verebilir. ^(1)^

\(4) Bu madde hükümlerine aykırı şirket sözleşmesi hükümleri geçersizdir.

**III - Rekabet yasağı **

**MADDE 311**- (1) Kollektif ortakların, şirket konusunu oluşturan
işlemlerin aynını yapamayacaklarına ilişkin 230 uncu madde komanditerler
hakkında uygulanmaz. Ancak, komanditer, şirketin işletme konusunun
kapsamına giren işlerle uğraşacak bir ticari işletme açar veya böyle bir
işletme açan bir kişiyle ortak olur ya da bu nitelikte bir şirkete
girerse, komandit şirketin belgelerini ve defterlerini incelemek hakkını
kaybeder.

**IV - Kâr ve zarar **

**1. Genel olarak **

**MADDE 312-** (1) Komanditer, iş yılı sonunda gerçekleşen kâr payını ve
şirket sözleşmesinde kararlaştırılmış olan faizleri nakden alır. Ancak,
koyduğu sermaye herhangi bir sebeple azalmış ise noksanı tamamlanıncaya
kadar kâr ve faizi isteyemez. Şu kadar ki, gelecek yıllarda elde
edilecek kâr paylarından, sermayenin noksanı tamamlandıktan sonra artan
kısımdan önce geçmiş yıllara ait birikmiş faizler ödenir.

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “bir işlem denetçisi” ibareleri “bilirkişi” şeklinde
değiştirilmiştir.*

11045

**2. Geri verilmesi zorunlu olmayan faizler ve kâr payları **

**a) Usulüne göre tahakkuk ettirilmiş olanlar**

**MADDE 313**- (1) Komanditerler, önce aldıkları ve usulüne göre
tahakkuk ettirilmiş faizi ve kâr paylarını, şirketin sonradan meydana
gelen zararını kapatmak için geri vermeye zorunlu tutulamazlar.

**b) Usulsüz tahakkuk ettirilmiş olanlar**

**MADDE 314**- (1) Komanditerler, kanuna ve şirket sözleşmesine göre
düzenlenen ve kâr gösteren bir bilançoya göre, iyiniyetle aldıkları
ancak usulsüz tahakkuk etirilmiş kâr paylarını veya şirket sözleşmesi
ile kabul edilmiş olan faizleri geri vermeye zorunlu tutulamazlar.

**V - Ortaklığın geçişi**

**1. Devir hâlinde**

**MADDE 315**- (1) Komanditer, şirketteki payını başkasına devredebilir.
Ancak, devre diğer ortaklar onay vermemişlerse Türk Borçlar Kanununun
632 nci maddesi hükmü uygulanır.

**2. Ölüm hâlinde **

**MADDE 316**- (1) Ölen bir komanditerin yerine mirasçıları geçer.

**ÜÇÜNCÜ BÖLÜM**

**Şirketin ve Ortakların Üçüncü Kişilerle Olan İlişkileri**

**A) Uygulanacak hükümler **

**MADDE 317**- (1) Şirket ve ortakların üçüncü kişilerle olan
ilişkilerinde, bu Bölümdeki özel hükümler saklı kalmak şartıyla,
kollektif şirkete ilişkin 232 ilâ 242 nci maddeler uygulanır.

**B) Şirketin temsili**

**MADDE 318**- (1) Komandit şirketler, kural olarak, komandite ortaklar
tarafından temsil edilir. Kollektif şirketin temsil yetkisinin kapsamı
ve sınırlandırılmasına ilişkin hükümleri komandit şirkete de uygulanır.

\(2) Komanditer ortaklar, ortak sıfatıyla şirketi temsile yetkili
olamazlar. Ancak, şirket sözleşmesinde aksine hüküm bulunmamak şartıyla,
komanditer ortak ticari mümessil, ticari vekil veya seyyar tacir memuru
olarak atanabilir.

**C) Komanditer ortağın sorumluluğu**

**I - Genel olarak**

**MADDE 319-** (1) Bir komanditerin sorumluluğu koyduğu veya taahhüt
ettiği sermaye miktarını aşamaz.

**II - İstisnalar**

**1. Adı şirketin unvanında bulunan komanditer**

**MADDE 320**- (1) Adı şirketin unvanında bulunan komanditer, üçüncü
kişilere karşı komandite bir ortak gibi sorumlu sayılır.

**2. Şirket adına işlemde bulunan komanditer**

**MADDE 321-** (1) Ticari mümessil, ticari vekil veya seyyar tacir
memuru olarak hareket ettiğini açıkça bildirmeksizin, şirket adına
işlemlerde bulunan komanditer ortak, bu işlemler nedeniyle iyiniyetli
üçüncü kişilere karşı komandite ortak gibi sorumlu olur.

\(2) Şirket, ticaret siciline tescil edilmeden önce işlemler yapılmışsa,
komanditer, bu tür şirket borçları için, üçüncü kişilere karşı,
sorumluluğunun sınırlı olduğunun onlar tarafından bilindiğini ispat
etmediği takdirde, komandite ortak gibi sorumlu tutulur.

11046

\(3) Alacaklı, komanditerin koyduğu sermayeye biçilen değerin, bu
sermayenin konulduğu andaki değerinin altında olduğunu ispat edebilir.
Aradaki fark tutarınca komanditer sorumludur.

\(4) Komanditer ortak, koymayı taahhüt ettiği sermaye tutarınca,
kendisinin şirkete girmesinden önce doğan borçlardan da sorumludur.

\(5) Komanditerin, şirket yönetimine karışması sonucunu doğurmayacak
şekilde öğüt vermesi, görüş açıklaması, olağanüstü iş ve işlemler ile
şirketin iş ve işlemleri üzerinde haiz olduğu denetleme haklarını
kullanması, kanunda yazılı hâllerde yönetim işlerini gören kimselerin
atanmalarına, görevden alınmalarına katılması, şirket içinde ikinci
derecedeki hizmetlerde ve görevlerde çalıştırılması, komanditer
sıfatıyla sorumluluğunu etkilemez.

**III - Alacaklıların durumu**

**1. Takip imkânı**

**MADDE 322**- (1) Komanditer, koymayı taahhüt ettiği sermaye borcunun
henüz ödemediği tutarına kadar şirket alacaklılarına karşı sorumludur.
Bu suretle kendisine başvurulan komanditer ortak, şirket alacaklısına
ödemede bulunduğu tutarda sermaye borcundan kurtulur. Şirket
alacaklıları, şirket sona ermiş olmadıkça veya şirket aleyhine yapılan
icra takibi semeresiz kalmadıkça, komanditere başvuramazlar.

\(2) Şirketin iflası hâlinde alacaklıların haiz oldukları haklar iflas
masasına geçer.

\(3) Komanditer, şirkete koymayı taahhüt ettiği sermayeyi aşan bir tutar
ile sorumluluğu üzerine aldığını yazı ile bildirmiş veya ilan etmişse
üçüncü kişilere veya bildirimin muhatabına karşı bu tutar kadar sorumlu
olur.

**2. Sermayenin azaltılması **

**MADDE 323**- (1) Bir komanditer sermayesini, 313 ve 314 üncü madde
hükümleri saklı kalmak şartıyla, gerek doğrudan doğruya gerek faiz veya
kâr payına sayılmak üzere dolayısıyla tamamen veya kısmen geri
alamayacağı gibi, sermayesi herhangi bir sebeple azalmışsa noksan
tamamlanıncaya kadar, faiz veya kâr payı da isteyemez. Aksi hâlde,
komanditer aldığı para kadar şirket alacaklılarına karşı 322 nci
maddenin birinci fıkrası gereğince sorumlu olur.

**3. İflas**

**a) Şirketin iflası**

**MADDE 324**- (1) Bir komandit şirketin iflası hâlinde, şirket
alacaklıları alacaklarını almadıkça, ortakların kişisel alacaklıları
şirket mallarına başvuramaz.

\(2) Komanditerlerin koydukları sermaye de şirket alacaklılarının birinci
fıkrada yazılı olduğu gibi öncelikle haklarını elde edecekleri mallardan
sayılır.

**b) Komanditelerin sorumluluğu**

**MADDE 325**- (1) Şirketin varlığı şirket alacaklılarına yetmeyecek
olursa, bu alacaklılar geri kalan alacaklarından dolayı komanditelerin
kişisel mallarına başvurabilirler.

\(2) Ortakların kişisel mallarına başvurulması hâlinde şirket
alacaklılarının, ortakların kişisel alacaklılarına karşı rüçhan hakkı
yoktur.

**c) Komanditerin iflası **

**MADDE 326**- (1) Şirket ve iflas hâlinde masası veya şirket
alacaklıları, iflas etmiş bir komanditerin masasına başvururlarsa,
bunların, müflis komanditerin kişisel alacaklılarına karşı rüçhan hakkı
yoktur.

11047

**4. Takas **

**MADDE 327**- (1) Şirketten alacağı olan bir kişinin, sermaye borcunu
henüz yerine getirmemiş veya koyduğu sermayeyi geri almış bir
komanditere borcu varsa, bu kişi şirketteki alacağını komanditere olan
borcu ile takas edebilir. 242 nci madde hükmü saklıdır.

**DÖRDÜNCÜ BÖLÜM**

**Şirketin Sona Ermesi ve Tasfiyesi**

**A) Uygulanacak hükümler**

**MADDE 328**- (1) Kollektif şirketlerin sona ermesine, tasfiyesine ve
ortakların şirketten çıkma ve çıkarılmasına ilişkin 243 ilâ 303 üncü
madde hükümleri komandit şirketlerde de uygulanır. Ancak, şirket
sözleşmesinde aksine bir hüküm bulunmadıkça komanditerin ölümü veya
kısıtlanması şirketin sona ermesi sonucunu doğurmaz.

**DÖRDÜNCÜ KISIM**

**Anonim Şirket**

**BİRİNCİ BÖLÜM**

**Genel Hükümler, Kuruluş ve Temel İlkeler**

**A) Genel Hükümler**

**I - Tanım**

**MADDE 329**- (1) Anonim şirket, sermayesi belirli ve paylara bölünmüş
olan, borçlarından dolayı yalnız malvarlığıyla sorumlu bulunan
şirkettir.

\(2) Pay sahipleri, sadece taahhüt etmiş oldukları sermaye payları ile ve
şirkete karşı sorumludur.

**II - Özel kanunlara bağlı anonim şirketler**

**MADDE 330**- (1) Özel kanunlara tabi anonim şirketlere, özel hükümler
dışında bu kısım hükümleri uygulanır.

**III - Amaç ve konu **

**MADDE 331**- (1) Anonim şirketler, kanunen yasaklanmamış her türlü
ekonomik amaç ve konular için kurulabilir.

**IV - En az sermaye tutarı**

**MADDE 332**- (1) Tamamı esas sözleşmede taahhüt edilmiş bulunan
sermayeyi ifade eden esas sermaye ellibin Türk Lirasından ve sermayenin
artırılmasında yönetim kuruluna tanınmış yetki tavanını gösteren kayıtlı
sermaye sistemini kabul etmiş bulunan halka açık olmayan anonim
şirketlerde başlangıç sermayesi yüzbin Türk Lirasından aşağı olamaz. Bu
en az sermaye tutarı Bakanlar Kurulunca artırılabilir.

\(2) Bu Kanun anlamında kayıtlı sermayeli anonim şirketlerde başlangıç
sermayesi, kuruluşta ve sisteme ilk geçildiğinde haiz olunması zorunlu
sermayedir; çıkarılmış sermaye ise, çıkarılmış payların tümünün itibarî
değerlerinin toplamını temsil eder.

\(3) Halka açık olmayan anonim şirketler gerekli şartları artık haiz
olmadıkları takdirde, Gümrük ve Ticaret Bakanlığından izin alarak
kayıtlı sermaye sisteminden çıkabilecekleri gibi, bu sisteme alınırken
aranan nitelikleri kaybettiklerinde, istemleri bulunmasa bile aynı
Bakanlık tarafından sistemden çıkartılırlar.

\(4) 28/7/1981 tarihli ve 2499 sayılı Sermaye Piyasası Kanununun 12 nci
maddesi hükmü saklıdır.

11048

**V - Devletin gözetimi**

**1. İzin**

**MADDE 333-** (1) Gümrük ve Ticaret Bakanlığınca yayımlanacak tebliğle,
faaliyet alanları belirlenip, ilan edilecek anonim şirketler Gümrük ve
Ticaret Bakanlığının izni ile kurulur. Bu şirketlerin esas sözleşme
değişiklikleri de aynı Bakanlığın iznine bağlıdır. Bakanlık incelemesi
 sadece kanunun  emredici  hükümlerine  aykırılık bulunup bulunmadığı
yönünden yapılabilir. Bunun dışında hukuki konumu, niteliği ve işletme
konusu ne olursa olsun anonim şirketin kuruluşu ve esas sözleşme
değişiklikleri herhangi bir makamın iznine bağlanamaz.

**2. Kamu tüzel kişilerinin yönetim kurulunda temsili**

**MADDE 334**- (1) Devlet, il özel idaresi, belediye ve köy ile diğer
kamu tüzel kişilerinden birine, esas sözleşmede öngörülecek bir hükümle,
pay sahibi olmasalar da, işletme konusu kamu hizmeti olan anonim
şirketlerin yönetim kurullarında temsilci bulundurmak hakkı verilebilir.

\(2) Birinci fıkrada yazılı şirketlerde pay sahibi olan kamu tüzel
kişilerinin yönetim kurulundaki temsilcileri, ancak bunlar tarafından
görevden alınabilir.

\(3) Kamu tüzel kişilerinin yönetim kurulundaki temsilcileri, genel kurul
tarafından seçilen üyelerin hak ve görevlerini haizdir. Kamu tüzel
kişileri, şirket yönetim kurulundaki temsilcilerinin bu sıfatla
işledikleri fiillerden ve yaptıkları işlemlerden dolayı şirkete ve onun
alacaklılarıyla pay sahiplerine karşı sorumludur. Tüzel kişinin rücû
hakkı saklıdır.

**B) Kuruluş**

**I - Kurucu işlem**

**MADDE 335**- (1) Şirket, kurucuların, kanuna uygun olarak düzenlenmiş
bulunan, sermayenin tamamını ödemeyi, şartsız taahhüt ettikleri,
imzalarının noterce onaylandığı veya ticaret sicili müdürü yahut
yardımcısı huzurunda imzaladığı esas sözleşmede, anonim şirket kurma
iradelerini açıklamalarıyla kurulur. **(Ek cümle: 15/7/2016-6728/67
md.)** Şirketin kuruluşunda, esas sözleşmeyi ihtiva eden kâğıtlardan
değerli kâğıt bedeli alınmaz. ^(1)^

\(2) 355 inci maddenin birinci fıkrası hükmü saklıdır.

**II - Kuruluş belgeleri**

**MADDE 336**- (1) Esas sözleşme, (…) ^(3)^ değerleme raporları, ayın ve
işletme devralınmasına ilişkin olanlar da dâhil olmak üzere, kurulmakta
olan şirketle, kurucular ve diğer kişilerle yapılan ve kuruluşla ilgili
olan sözleşmeler (…) ^(2)^ kuruluş belgeleridir. Bunlar, sicil dosyasına
konulur ve birer nüshaları şirket tarafından beş yıl süreyle saklanır.
^(2)(3)^

**III - Kurucular**

**1. Tanım**

**MADDE 337**- (1) Pay taahhüt edip esas sözleşmeyi imzalayan gerçek ve
tüzel kişiler kurucudur.

\(2) Kurucular, birinci fıkrada yazılı işlemi, üçüncü bir kişinin
hesabına yaptıkları takdirde, bu kişi de kuruluştan doğan sorumluluk
bakımından kurucu sayılır. Söz konusu üçüncü kişi, kendisi hesabına iş
gören kimsenin bildiği veya bilmesi gereken bir hususu kendisinin
bilmediğini ileri süremez.

**2. Asgari sayı**

**MADDE 338**- (1) Anonim şirketin kurulabilmesi için pay sahibi olan
bir veya daha fazla kurucunun varlığı şarttır. 330 uncu madde hükmü
saklıdır.

––––––––––––––

*(1) 15/7/2016 tarihli ve 6728 sayılı Kanunun 67 nci maddesi ile bu
fıkraya “onaylandığı” ibaresinden sonra gelmek üzere “veya ticaret
sicili müdürü yahut yardımcısı huzurunda imzaladığı” ibaresi
eklenmiştir.*

*(2) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ile işlem denetçisi raporu,” ibaresi madde metninden
çıkarılmıştır.*

*(3) 15/7/2016 tarihli ve 6728 sayılı Kanunun 73 üncü maddesiyle, bu
fıkrada yer alan “kurucular beyanı” ibaresi yürürlükten kaldırılmıştır.*

11049

\(2) Pay sahibi sayısı bire düşerse, durum, bu sonucu doğuran işlem
tarihinden itibaren yedi gün içinde yönetim kuruluna yazılı olarak
bildirilir. Yönetim kurulu bildirimi aldığı tarihten itibaren  yedi  gün
içinde, şirketin  tek pay  sahipli bir  anonim  şirket  olduğunu  tescil
 ve ilan ettirir. Ayrıca, hem şirketin tek pay sahipli olarak kurulması
hem de payların tek kişide toplanması hâlinde tek pay sahibinin adı,
yerleşim yeri ve vatandaşlığı da tescil ve ilan edilir. Aksi hâlde
doğacak zarardan, bildirimde bulunmayan pay sahibi ve tescil ve ilanı
yaptırmayan yönetim kurulu sorumludur.

\(3) Şirket, tek pay sahibi olacak şekilde kendi payını iktisap edemez;
ettiremez.

**IV** - **Esas sözleşme**

**1. İçerik**

**MADDE 339**- (1) Esas sözleşmenin yazılı şekilde yapılması ve bütün
kurucuların imzalarının noterce onaylanması veya esas sözleşmenin
ticaret sicili müdürü yahut yardımcısı huzurunda imzalanması şarttır.
^(1)^

\(2) Esas sözleşmeye aşağıdaki hususlar yazılır:

a\) Şirketin ticaret unvanı ve merkezinin bulunacağı yer.

b\) Esaslı noktaları belirtilmiş ve tanımlanmış bir şekilde şirketin
işletme konusu.

c\) Şirketin sermayesi ile her payın itibarî değeri, bunların ödenmesinin
şekil ve şartları.

d\) Pay senetlerinin nama veya hamiline yazılı olacakları; belirli
paylara tanınan imtiyazlar; devir sınırlamaları.

e\) Paradan başka sermaye olarak konan haklar ve ayınlar; bunların
değerleri; bunlara karşılık verilecek payların miktarı, bir işletme ve
ayın devir alınması söz konusu olduğu takdirde, bunların bedeli ve
şirketin kurulması için kurucular tarafından şirket hesabına satın
alınan malların ve hakların bedelleriyle, şirketin kurulmasında
hizmetleri görülenlere verilmesi gereken ücret, ödenek veya ödülün
tutarı.

f\) Kurucularla yönetim kurulu üyelerine ve diğer kimselere şirket
kârından sağlanacak menfaatler.

g\) Yönetim kurulu üyelerinin sayıları, bunlardan şirket adına imza
koymaya yetkili olanlar.

h\) Genel kurulların toplantıya nasıl çağrılacakları; oy hakları.

ı) Şirket bir süre ile sınırlandırılmışsa, bu süre.

i\) Şirkete ait ilanların nasıl yapılacağı.

j\) Pay sahiplerinin taahhüt ettiği sermaye paylarının türleri ve
miktarları.

k\) Şirketin hesap dönemi.

\(3) İlk yönetim kurulu üyeleri esas sözleşme ile atanır.

**2. Emredici hükümler**

**MADDE 340**- (1) Esas sözleşme, bu Kanunun anonim şirketlere ilişkin
hükümlerinden ancak Kanunda buna açıkça izin verilmişse sapabilir. Diğer
kanunların, öngörülmesine izin verdiği tamamlayıcı esas sözleşme
hükümleri o kanuna özgülenmiş olarak hüküm doğururlar.

**V** - **Taahhüdün onaylanması**

**MADDE 341- (Mülga: 26/6/2012-6335/42 md.)**

**\_\_\_\_\_\_\_\_\_\_\_\_\_\_\_\_\_**

*(1) 15/7/2016 tarihli ve 6728 sayılı Kanunun 67 nci maddesi ile bu
fıkraya “onaylanması” ibaresinden sonra gelmek üzere “veya esas
sözleşmenin ticaret sicili müdürü yahut yardımcısı huzurunda
imzalanması” ibaresi eklenmiştir.*

11050

**VI** - **Ayni sermaye**

**1. Ayni sermaye konulabilecek malvarlığı unsurları**

**MADDE 342**- (1) Üzerlerinde sınırlı ayni bir hak, haciz ve tedbir
bulunmayan, nakden değerlendirilebilen ve devrolunabilen, fikrî mülkiyet
hakları ile sanal ortamlar da dâhil, malvarlığı unsurları ayni sermaye
olarak konulabilir. Hizmet edimleri, kişisel emek, ticari itibar ve
vadesi gelmemiş  alacaklar sermaye olamaz.

\(2) 128 inci madde hükmü saklıdır.

**2. Değer biçme**

**MADDE 343**- (1) Konulan ayni sermaye ile kuruluş sırasında
devralınacak işletmelere ve ayınlara,   şirket   merkezinin   bulunacağı
  yerdeki   asliye   ticaret   mahkemesince  atanan bilirkişilerce değer
biçilir. Değerleme raporunda, uygulanan değerleme yönteminin somut
olayın özellikleri bakımından herkes için en adil ve uygun seçim olduğu;
sermaye olarak konulan alacakların gerçekliğinin, geçerliğinin ve 342
nci maddeye uygunluğunun belirlendiği, tahsil edilebilirlikleri ile tam
değerleri; ayni olarak konulan her varlık karşılığında tahsis edilmesi
gereken pay miktarı ile Türk Lirası karşılığı, tatmin edici gerekçelerle
ve hesap verme ilkesinin icaplarına göre açıklanır. Bu rapora kurucular
(…)^(1)^ ve menfaat sahipleri itiraz edebilir. Mahkemenin onayladığı
bilirkişi kararı kesindir. ^(1)^

**VII - Pay bedellerinin ödenmesi**

**1. Nakdî sermaye**

**MADDE 344**- (1) Nakden taahhüt edilen payların itibarî değerlerinin
en az yüzde yirmibeşi tescilden önce, gerisi de şirketin tescilini
izleyen yirmidört ay içinde ödenir. Payların çıkarma primlerinin tamamı
tescilden önce ödenir.

\(2) Sermaye Piyasası Kanununun pay bedellerinin ödenmelerine ilişkin
hükümleri saklıdır.

**2. Ödeme yeri**

**MADDE 345**- (1) Nakdî ödemeler, 19/10/2005 tarihli ve 5411 sayılı
Bankacılık Kanununa bağlı bir bankada, kurulmakta olan şirket adına
açılacak özel bir hesaba, sadece şirketin kullanabileceği şekilde
yatırılır. Taahhüt edilen payların, kanunda veya esas sözleşmede
öngörülmüş bulunan ve kanunda yazılı olandan daha yüksek olan
tutarlarının ödendiği, ticaret siciline yöneltilecek bir banka mektubu
ile ispatlanır. Banka, bu tutarı, şirketin tüzel kişilik kazandığını
bildiren bir sicil müdürlüğü yazısının sunulması üzerine, sadece şirkete
öder.

\(2) Şirket, 335 inci maddenin birinci fıkrasında öngörülen noter onayı
veya şirket sözleşmesinin ticaret sicili müdürü yahut yardımcısı
huzurunda imzalanma tarihinden itibaren, üç ay içinde tüzel kişilik
kazanamadığı takdirde, bu hususu doğrulayan bir sicil müdürlüğü
yazısının sunulması üzerine, bedeller banka tarafından sahiplerine geri
verilir. ^(2)^

**3. Halka arzedilecek paylar**

**MADDE 346**- (1) Esas sözleşmede taahhüt edilmiş olup da taahhüt
sahiplerince, şirketin tescilinden itibaren en geç iki ay içinde halka
arzedileceği esas sözleşmede belirtilmiş ve ayrıca garanti edilmiş
bulunan nakdî payların karşılıkları satıştan elde edilen gelirden
ödenir. Pay senetlerinin halka  arzedilmesi sermaye  piyasası
 mevzuatına göre  yapılır. Satış süresinin sonunda, payların itibarî
değerlerinin, varsa çıkarma priminin karşılığı şirkete, giderler
düştükten sonra kalan tutar ise, pay senetlerini halka arzeden pay
sahiplerine ödenir.

––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “,işlem denetçisi” ibaresi madde metninden
çıkarılmıştır.*

*(2) 15/7/2016 tarihli ve 6728 sayılı Kanunun 67 nci maddesi ile bu
fıkraya “noter onayı” ibaresinden sonra gelmek üzere “veya şirket
sözleşmesinin ticaret sicili müdürü yahut yardımcısı huzurunda
imzalanma” ibaresi eklenmiştir.*

11051

\(2) Halka arzedilip de süresinde satılmayan payların bedellerinin
tamamı, süresinde halka arzedilmeyen payların bedellerinin ise, yüzde
yirmibeşi iki aylık süreyi izleyen üç gün içinde ödenir.

**VIII - Primli paylar**

**MADDE 347**- (1) İtibarî değerinden aşağı bedelle pay çıkarılamaz.
Payların itibarî değerinden yüksek bir bedelle çıkarılabilmeleri için
esas sözleşmede hüküm veya genel kurul kararı bulunmalıdır.

**IX - Kurucu menfaatleri**

**MADDE 348**- (1) Şirketi kurdukları sırada harcadıkları emeğe karşılık
olarak kuruculara, para ve bedelsiz pay senedi vermek gibi şirket
sermayesinin azalması sonucunu doğurabilecek bir menfaat tanınamaz. Bu
hükme aykırı esas sözleşme hükümleri geçersizdir. Ancak, dağıtılabilir
kârdan 519 uncu maddenin birinci fıkrasında yazılı yedek akçe ile pay
sahipleri için yüzde beş kâr payı ayrıldıktan sonra kalanın en çok onda
biri  intifa senetleri bağlamında kuruculara ödenir.

\(2) Bu Kanunun yürürlüğe girmesinden sonra kurulan anonim şirketler, pay
senetlerini halka arz etmeden önce kurucu intifa senetlerini, herhangi
bir bedel ödemeden iptal ederler; aksi hâlde intifa senetleri
kendiliğinden geçersiz sayılır.

\(3) Dağıtılabilecek kâr mevcut ise şirket kârın dağıtılmamasını
kararlaştırmış olsa bile kurucu intifa sahipleri esas sözleşmede
öngörülen kâr paylarını alırlar.

**X - Kurucular beyanı**

**MADDE 349**- **(Mülga: 15/7/2016-6728/73 md.)**

**XI - Halka arz taahhüdü**

**MADDE 350**- (1) 346 ncı madde uyarınca, halka arzedilmek üzere pay
taahhüdünde bulunulduğu takdirde, halka arz, kurucular, yönetim kurulu
veya yetkili herhangi bir organ tarafından onaylanmış kabul edilir.

11052

**XII - İşlem denetçisi raporu**

**MADDE 351**- **(Mülga: 26/6/2012-6335/42 md.)**

**XIII - Kuruluştan önce pay taahhüdünün devri**

**MADDE 352**- (1) Pay taahhüdünün, şirketin tescilinden önce devri,
şirkete karşı geçersizdir.

**XIV - Fesih davası**

**MADDE 353**- (1) Anonim şirketin butlanına veya yokluğuna karar
verilemez. Ancak, şirketin kurulmasında kanun hükümlerine aykırı hareket
edilmek suretiyle, alacaklıların, pay sahiplerinin veya kamunun
menfaatleri önemli bir şekilde tehlikeye düşürülmüş veya ihlal edilmiş
olursa, yönetim kurulunun, Gümrük ve Ticaret Bakanlığının, ilgili
alacaklının veya pay sahibinin istemi üzerine şirketin merkezinin
bulunduğu yerdeki asliye ticaret mahkemesince şirketin feshine karar
verilir. Mahkeme davanın açıldığı tarihte gerekli önlemleri alır.

\(2) Eksikliklerin giderilebilmesi, esas sözleşmeye veya kanuna aykırı
hususların düzeltilebilmesi için mahkeme süre verebilir.

\(3) Dava dilekçesine deliller ile gerekli bütün bilgiler eklenir.
Yargılama aşamasında delil sunulamayacağı gibi bir davanın beklenilmesi
ve bilgi getirtmesi de mahkemeden istenemez. Ancak, somut olayın haklı
göstermesi hâlinde, mahkeme, kesin süreye bağlayarak, davacının delil
sunma ve bilgi getirtme istemini kabul edebilir. Dava, acele işlere
ilişkin usule tâbîdir.

\(4) Davanın, şirketin tescil ve ilanından itibaren üç aylık hak düşürücü
süre içinde açılması şarttır.

\(5) Davanın açıldığı ve kesinleşmiş olan mahkeme kararı, mahkemenin
bildirimi üzerine, derhâl ve resen ticaret siciline tescil ve Türkiye
Ticaret Sicili Gazetesinde ilan olunur. Ayrıca, yönetim kurulu, tescil
ve ilanı yapılan hususu, (…) ^(1)^ internet sitesine koyar. ^(1)^

**XV - Şirketin tescili ve ilanı**

**MADDE 354**- (1) Şirket esas sözleşmesinin tamamı, Gümrük ve Ticaret
Bakanlığının izniyle kurulacak olan anonim şirketlerde izin alınmasını,
diğer şirketlerde 335 inci maddenin birinci   fıkrası  uyarınca
  şirketin  kuruluşunu  izleyen  otuz  gün  içinde  şirketin  merkezinin
bulunduğu yer ticaret siciline tescil ve Türkiye Ticaret Sicili
Gazetesinde ilan olunur. Tescil ve ilan olunan esas sözleşmeye, aşağıda
sayılanlar dışında, 36 ncı maddenin birinci fıkrası hükmü uygulanmaz. Bu
hususlar şunlardır:

––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “tirajı ellibinin üzerinde olan ve yurt düzeyinde
dağıtımı yapılan en az bir gazetede ilan eder;” ibaresi madde metninden
çıkarılmıştır.*

11053

a\) Esas sözleşmenin tarihi.

b\) Şirketin ticaret unvanı ve merkezi.

c\) Şirketin, varsa süresi.

d\) Şirketin sermayesi, ödenmesinin şekil ve şartları ile payların
itibarî değerleri, varsa imtiyazlar.

e\) Pay senetlerinin türleri, hamiline veya nama yazılı oldukları.

f\) Şirketin nasıl temsil olunacağı.

g\) Yönetim kurulu üyeleriyle şirketi temsile yetkili kimselerin ad ve
soyadları, unvanları, yerleşme yerleri ve vatandaşlıkları.

h\) Şirketin yapacağı ilanların şekli; esas sözleşmede buna ilişkin hüküm
bulunduğu takdirde, yönetim kurulu kararlarının pay sahiplerine nasıl
bildirileceği.

\(2) Şubeler, merkezin sicil kaydına gönderme yapılarak bulundukları yer
ticaret siciline tescil olunurlar.

\(3) **(Değişik: 26/6/2012-6335/14 md.)** 343 üncü madde uyarınca verilen
bilirkişi raporu ticaret sicili müdürlüğüne tevdi edilir.

**XVI - Tüzel kişiliğin kazanılması**

**MADDE 355**- (1) Şirket ticaret siciline tescil ile tüzel kişilik
kazanır.

\(2) Tescilden önce şirket adına işlem yapanlar ve taahhütlere
girişenler, bu işlem ve taahhütlerden  şahsen ve müteselsilen
 sorumludurlar.  Ancak,  işlem ve  taahhütlerin,  ileride kurulacak
şirket adına yapıldığı açıkça bildirilmiş ve şirketin ticaret siciline
tescilinden sonra üç aylık süre içinde bu taahhütler şirket tarafından
kabul olunmuşsa, yalnız şirket sorumlu olur.

\(3) Şirketçe kabul olunmadığı takdirde kuruluş giderleri kurucular
tarafından karşılanır. Bunların pay sahiplerine rücu hakları yoktur.

**C) Kanuna karşı hile**

**MADDE 356**- (1) Şirketin tescilinden itibaren iki yıl içinde bir
işletme veya aynın, sermayenin onda birini aşan bir bedel karşılığında
devralınmasına veya kiralanmasına ilişkin sözleşmeler, genel kurulca
onaylanıp ticaret siciline tescil edilmedikçe geçerli olmaz. Bu
sözleşmelerin onaylanmasından ve tescilinden önce, bunların ifası
amacıyla yapılmış olan ödemeler dâhil, her türlü tasarruf geçersizdir.

\(2) Genel kurul kararını vermeden önce, yönetim kurulunun istemi üzerine
şirketin bulunduğu yer asliye ticaret mahkemesince atanacak bilirkişi,
şirket tarafından devralınacak ya da kiralanacak işletme ve ayınlara
değer biçer. Rapor resmî nitelik taşır.

\(3) Toplantı ve karar nisabına 421 inci maddenin üçüncü ve dördüncü
fıkraları uygulanır.

\(4) Sözleşme genel kurulun onay kararıyla birlikte tescil ve ilan
olunur.

\(5) Şirketin işletme konusunu oluşturan veya cebrî icra yoluyla iktisap
edilen ayın ve işletmeler hakkında bu madde hükmü uygulanmaz.

**D) Temel ilkeler**

**I - Eşit işlem ilkesi**

**MADDE 357**- (1) Pay sahipleri eşit şartlarda eşit işleme tabi
tutulur.

**II - Pay sahiplerinin şirkete borçlanma yasağı**

**MADDE 358**- **(Değişik: 26/6/2012-6335/15 md.) **

\(1) Pay sahipleri, sermaye taahhüdünden doğan vadesi gelmiş borçlarını
ifa etmedikçe ve şirketin serbest yedek akçelerle birlikte kârı geçmiş
yıl zararlarını karşılayacak düzeyde olmadıkça şirkete borçlanamaz.

11054

**İKİNCİ BÖLÜM**

**Yönetim Kurulu**

**A) Genel olarak**

**I - Atama ve seçim**

**1. Üyelerin sayısı ve nitelikleri**

**MADDE 359**- (1) Anonim şirketin, esas sözleşmeyle atanmış veya genel
kurul tarafından seçilmiş, bir veya daha fazla kişiden oluşan bir
yönetim kurulu bulunur. **(Mülga son cümle: 26/6/2012-6335/42 md.) (…)**

\(2) Bir tüzel kişi yönetim kuruluna üye seçildiği takdirde, tüzel
kişiyle birlikte, tüzel kişi adına, tüzel kişi tarafından  belirlenen,
sadece bir gerçek  kişi de tescil ve ilan olunur;  ayrıca, tescil ve
ilanın yapılmış olduğu, şirketin internet sitesinde hemen açıklanır.
Tüzel kişi adına sadece, bu tescil edilmiş kişi toplantılara katılıp oy
kullanabilir.

\(3) Yönetim kurulu üyelerinin ve tüzel kişi adına tescil edilecek gerçek
kişinin tam ehliyetli olmaları şarttır. **(Mülga ikinci ve üçüncü cümle:
26/6/2012-6335/42 md.)**

\(4) Üyeliği sona erdiren sebepler seçilmeye de engeldir.

\(5) **(Ek: 28/3/2013-6455/79 md.)** Devlet, il özel idaresi, belediye,
köy ile diğer kamu tüzel kişilerinin pay sahibi olduğu şirketlerde,
sayılan tüzel kişiler veya bunların gerçek kişi temsilcileri yönetim
kuruluna seçilebilir. Yönetim kurulu üye sayısı ikiden fazla olan
şirketlerde üyelerin tamamının aynı kamu tüzel kişisinin temsilcisi
olmaması şartıyla kamu tüzel kişisini temsilen birden fazla gerçek kişi
yönetim kuruluna seçilebilir.

**2. Belirli grupların yönetim kurulunda temsil edilmesi**

**MADDE 360**- (1) Esas sözleşmede öngörülmek şartı ile, belirli pay
gruplarına, özellik ve nitelikleriyle belirli bir grup oluşturan pay
sahiplerine ve azlığa yönetim kurulunda temsil edilme hakkı tanınabilir.
Bu amaçla, yönetim kurulu üyelerinin, belirli bir grup oluşturan pay
sahipleri, belirli  pay grupları ve azlık  arasından seçileceği  esas
sözleşmede öngörülebileceği gibi, esas sözleşmede yönetim kurulu üyeliği
için aday önerme hakkı da tanınabilir. Genel kurul tarafından yönetim
kurulu üyeliğine önerilen adayın veya hakkın tanındığı gruba ve azlığa
mensup adayın haklı bir sebep bulunmadığı takdirde üye seçilmesi
zorunludur. Bu şekilde tanınacak temsil edilme hakkı, halka açık anonim
şirketlerde yönetim kurulu üye sayısının yarısını aşamaz. Bağımsız
yönetim kurulu üyelerine ilişkin düzenlemeler saklıdır.

\(2) Bu maddeye göre yönetim kurulunda temsil edilme hakkı tanınan paylar
imtiyazlı sayılır.

**3. Sigorta**

**MADDE 361**- (1) Yönetim kurulu üyelerinin, görevlerini yaparken
kusurlarıyla şirkete verebilecekleri zarar, şirket sermayesinin yüzde
yirmibeşini aşan bir bedelle sigorta ettirilmiş ve bu suretle şirket
teminat altına alınmışsa, bu husus halka açık şirketlerde Sermaye
Piyasası Kurulunun ve ayrıca pay senetleri borsada işlem görüyorsa
borsanın bülteninde duyurulur ve kurumsal yönetim ilkelerine uygunluk
değerlendirmesinde dikkate alınır.

**4. Görev süresi**

**MADDE 362**- (1) Yönetim kurulu üyeleri en çok üç yıl süreyle görev
yapmak üzere seçilir. Esas sözleşmede aksine hüküm yoksa, aynı kişi
yeniden seçilebilir.

\(2) 334 üncü madde hükmü saklıdır.

**II - Üyeliğin boşalması **

**MADDE 363**- (1) 334 üncü madde hükmü saklı kalmak üzere, herhangi bir
sebeple bir üyelik boşalırsa, yönetim kurulu, kanuni şartları haiz
birini, geçici olarak yönetim kurulu üyeliğine seçip ilk genel kurulun
onayına sunar. Bu yolla seçilen üye, onaya sunulduğu genel kurul
toplantısına kadar görev yapar ve onaylanması hâlinde selefinin süresini
tamamlar.

11055

\(2) Yönetim kurulu üyelerinden birinin iflasına karar verilir veya
ehliyeti kısıtlanır ya da bir üye üyelik için gerekli kanuni şartları
yahut esas sözleşmede öngörülen nitelikleri kaybederse, bu kişinin
üyeliği, herhangi bir işleme gerek olmaksızın kendiliğinden sona erer.

**III - Görevden alma**

**MADDE 364**- (1) Yönetim kurulu üyeleri, esas sözleşmeyle atanmış
olsalar dahi, gündemde ilgili bir maddenin bulunması veya gündemde madde
bulunmasa bile haklı bir sebebin varlığı hâlinde, genel kurul kararıyla
her zaman görevden alınabilirler. Yönetim kurulu üyesi olan tüzel kişi,
kendi adına tescil edilmiş bulunan kişiyi her an değiştirebilir.

\(2) 334 üncü madde hükmü ve görevden alınan üyenin tazminat hakkı
saklıdır.

**B) Yönetim ve temsil**

**I - Genel olarak**

**1. Esas**

**MADDE 365**- (1) Anonim şirket, yönetim kurulu tarafından yönetilir ve
temsil olunur. Kanundaki istisnai hükümler saklıdır.

**2. Görev dağılımı**

**MADDE 366**- (1) Yönetim kurulu her yıl üyeleri arasından bir başkan
ve bulunmadığı zamanlarda ona vekâlet etmek üzere, en az bir başkan
vekili seçer. Esas sözleşmede, başkanın ve başkan vekilinin veya
bunlardan birinin, genel kurul tarafından seçilmesi öngörülebilir.

\(2) Yönetim kurulu, işlerin gidişini izlemek, kendisine sunulacak
konularda rapor hazırlamak, kararlarını uygulatmak veya iç denetim 
amacıyla içlerinde yönetim kurulu üyelerinin de bulunabileceği komiteler
ve komisyonlar kurabilir.

**3. Yönetimin devri**

**MADDE 367**- (1) Yönetim kurulu esas sözleşmeye konulacak bir hükümle,
düzenleyeceği bir iç yönergeye göre, yönetimi, kısmen veya tamamen bir
veya birkaç yönetim kurulu üyesine veya üçüncü kişiye devretmeye yetkili
kılınabilir. Bu iç yönerge şirketin yönetimini düzenler; bunun için
gerekli olan görevleri, tanımlar, yerlerini gösterir, özellikle kimin
kime bağlı ve bilgi sunmakla yükümlü olduğunu belirler. Yönetim kurulu,
istem üzerine pay sahiplerini ve korunmaya değer menfaatlerini ikna
edici bir biçimde ortaya koyan alacaklıları, bu iç yönerge hakkında,
yazılı olarak bilgilendirir.

\(2) Yönetim, devredilmediği takdirde, yönetim kurulunun tüm üyelerine
aittir.

**4. Ticari mümessil ve vekiller**

**MADDE 368**- (1) Yönetim kurulu, ticari mümessil ve ticari vekiller
atayabilir.

**5. Özen ve bağlılık yükümlülüğü**

**MADDE 369**- (1) Yönetim kurulu üyeleri ve yönetimle görevli üçüncü
kişiler, görevlerini tedbirli bir yöneticinin özeniyle yerine getirmek
ve şirketin menfaatlerini dürüstlük kurallarına uyarak gözetmek
yükümlülüğü altındadırlar.

\(2) 203 ilâ 205 inci madde hükümleri saklıdır.

**II. Temsil yetkisi**

**1. Genel olarak**

**MADDE 370**- (1) Esas sözleşmede aksi öngörülmemiş veya yönetim kurulu
tek kişiden oluşmuyorsa temsil yetkisi çift imza ile kullanılmak üzere
yönetim kuruluna aittir.

11056

\(2) Yönetim kurulu, temsil yetkisini bir veya daha fazla murahhas üyeye
veya müdür olarak üçüncü kişilere devredebilir. En az bir yönetim kurulu
üyesinin temsil yetkisini haiz olması şarttır.

**2. Kapsam ve sınırlar**

**MADDE 371**- (1) Temsile yetkili olanlar şirketin amacına ve işletme
konusuna giren her tür işleri ve hukuki işlemleri, şirket adına
yapabilir ve bunun için şirket unvanını kullanabilirler. Kanuna ve esas
sözleşmeye aykırı işlemler dolayısıyla şirketin rücû hakkı saklıdır.

\(2) Temsile yetkili olanların, üçüncü kişilerle, işletme konusu dışında
yaptığı işlemler de şirketi bağlar; meğerki, üçüncü  kişinin, işlemin
işletme  konusu dışında  bulunduğunu  bildiği veya durumun gereğinden,
bilebilecek durumda bulunduğu ispat edilsin. Şirket esas sözleşmesinin
ilan edilmiş olması, bu hususun ispatı açısından, tek başına yeterli
delil değildir.

\(3) Temsil yetkisinin sınırlandırılması, iyiniyet sahibi üçüncü kişilere
karşı hüküm ifade etmez; ancak, temsil yetkisinin sadece merkezin veya
bir şubenin işlerine özgülendiğine veya birlikte kullanılmasına ilişkin
tescil ve ilan edilen sınırlamalar geçerlidir.

\(4) Temsile yetkili kişiler tarafından yapılan işlemin esas sözleşmeye
veya genel kurul kararına aykırı olması, iyiniyet sahibi üçüncü
kişilerin o işlemden dolayı şirkete başvurmalarına engel değildir.

\(5) Temsile veya yönetime yetkili olanların, görevlerini yaptıkları
sırada işledikleri haksız fiillerden şirket sorumludur. Şirketin rücû
hakkı saklıdır.

(6)** ** Sözleşmenin yapılması sırasında, şirket tek pay sahibi
tarafından ister temsil edilsin ister edilmesin, tek pay sahipli anonim
şirketlerde, bu pay sahibi ile şirket arasındaki sözleşmenin geçerli
olması sözleşmenin yazılı şekilde yapılmasına bağlıdır. Bu şart piyasa
şartlarına göre günlük, önemsiz ve sıradan işlemlere ilişkin
sözleşmelerde uygulanmaz.  

\(7) **(Ek: 10/9/2014 - 6552/131 md.)** Yönetim kurulu, yukarıda
belirtilen temsilciler dışında, temsile yetkili olmayan yönetim kurulu
üyelerini veya şirkete hizmet akdi ile bağlı olanları sınırlı yetkiye
sahip ticari vekil veya diğer tacir yardımcıları olarak atayabilir. Bu
şekilde atanacak olanların görev ve yetkileri, 367 nci maddeye göre
hazırlanacak iç yönergede açıkça belirlenir. Bu durumda iç yönergenin
tescil ve ilanı zorunludur. İç yönerge ile ticari vekil ve diğer tacir
yardımcıları atanamaz. Bu fıkra uyarınca yetkilendirilen ticari vekil
veya diğer tacir yardımcıları da ticaret siciline tescil ve ilan edilir.
Bu kişilerin, şirkete ve üçüncü kişilere verecekleri her tür zarardan
dolayı yönetim kurulu müteselsilen sorumludur.

**3. İmza şekli**

**MADDE 372**- (1) Şirket adına imza yetkisini haiz kişiler şirketin
unvanı altında imza atarlar. 40 ıncı maddenin ikinci fıkrası hükmü
saklıdır.

\(2) Şirket tarafından düzenlenecek belgelerde şirketin merkezi, sicile
kayıtlı olduğu yer ve sicil numarası gösterilir.

**4. Tescil ve ilan**

**MADDE 373**- (1) Yönetim kurulu, temsile yetkili kişileri ve bunların
temsil şekillerini gösterir kararının noterce onaylanmış suretini,
tescil ve ilan edilmek üzere ticaret siciline verir.

\(2) Temsil yetkisinin ticaret sicilinde tescilinden sonra, ilgili
kişilerin seçimine veya atanmalarına ilişkin herhangi bir hukuki
sakatlık, şirket tarafından üçüncü kişilere, ancak sakatlığın bunlar
tarafından bilindiğinin ispat edilmesi şartıyla ileri sürülebilir.

**III - Görevler ve yetkiler**

**1. Genel olarak**

**MADDE 374**- (1) Yönetim kurulu ve kendisine bırakılan alanda yönetim,
kanun ve esas sözleşme uyarınca genel kurulun yetkisinde bırakılmış
bulunanlar dışında, şirketin işletme konusunun gerçekleştirilmesi için
gerekli olan her çeşit iş ve işlemler hakkında karar almaya yetkilidir.

11057

**2. Devredilemez görev ve yetkiler**

**MADDE 375**- (1) Yönetim kurulunun devredilemez ve vazgeçilemez görev
ve yetkileri şunlardır:

a\) Şirketin üst düzeyde yönetimi ve bunlarla ilgili talimatların
verilmesi.

b\) Şirket yönetim teşkilatının belirlenmesi.

c\) Muhasebe, finans denetimi ve şirketin yönetiminin gerektirdiği
ölçüde, finansal planlama için gerekli düzenin kurulması.

d\) Müdürlerin ve aynı işleve sahip kişiler ile imza yetkisini haiz
bulunanların atanmaları ve görevden alınmaları.

e\) Yönetimle görevli kişilerin, özellikle kanunlara, esas sözleşmeye, iç
yönergelere ve yönetim kurulunun yazılı talimatlarına uygun hareket edip
etmediklerinin üst gözetimi.

f\) Pay, yönetim kurulu karar ve genel kurul toplantı ve müzakere
defterlerinin tutulması, yıllık faaliyet raporunun ve kurumsal yönetim
açıklamasının düzenlenmesi ve genel kurula sunulması, genel kurul
toplantılarının hazırlanması ve genel kurul kararlarının yürütülmesi.

g\) Borca batıklık durumunun varlığında mahkemeye bildirimde bulunulması.

**3. Sermayenin kaybı, borca batık olma durumu**

**a) Çağrı ve bildirim yükümü**

**MADDE 376**- (1) Son yıllık bilançodan, sermaye ile kanuni yedek
akçeler toplamının yarısının zarar sebebiyle karşılıksız kaldığı
anlaşılırsa, yönetim kurulu, genel kurulu hemen toplantıya çağırır ve bu
genel kurula uygun gördüğü iyileştirici önlemleri sunar.

\(2) Son yıllık bilançoya göre, sermaye ile kanuni yedek akçeler
toplamının üçte ikisinin zarar sebebiyle karşılıksız kaldığı anlaşıldığı
takdirde, derhâl toplantıya çağrılan genel kurul, sermayenin üçte biri
ile yetinme veya sermayenin tamamlanmasına karar vermediği takdirde
şirket kendiliğinden sona erer.

\(3) **(Değişik: 26/6/2012-6335/16 md.)** Şirketin borca batık durumda
bulunduğu şüphesini uyandıran işaretler varsa, yönetim kurulu,
aktiflerin hem işletmenin devamlılığı esasına göre hem de muhtemel satış
fiyatları üzerinden bir ara bilanço çıkartır. Bu bilançodan aktiflerin,
şirket alacaklılarının alacaklarını karşılamaya yetmediğinin anlaşılması
hâlinde, yönetim kurulu, bu durumu şirket merkezinin bulunduğu yer
asliye ticaret mahkemesine bildirir ve şirketin iflasını ister. Meğerki,
iflas kararının verilmesinden önce, şirketin açığını karşılayacak ve
borca batık durumunu ortadan kaldıracak tutardaki şirket borçlarının
alacaklıları, alacaklarının sırasının diğer tüm alacaklıların sırasından
sonraki sıraya konulmasını yazılı olarak kabul etmiş ve bu beyanın veya
sözleşmenin yerindeliği, gerçekliği ve geçerliliği, yönetim kurulu
tarafından iflas isteminin bildirileceği mahkemece atanan bilirkişilerce
doğrulanmış olsun. Aksi hâlde mahkemeye bilirkişi incelemesi için
yapılmış başvuru, iflas bildirimi olarak kabul olunur.

**b) İflasın ertelenmesi**

**MADDE 377**- (1) Yönetim kurulu veya herhangi bir alacaklı yeni nakit
sermaye konulması dâhil nesnel ve gerçek kaynakları ve önlemleri
gösteren bir iyileştirme projesini mahkemeye sunarak iflasın
ertelenmesini isteyebilir. Bu hâlde İcra ve İflas Kanununun 179 ilâ
179/b maddeleri uygulanır.

11058

**4. Riskin erken saptanması ve yönetimi**

**MADDE 378**- (1) Pay senetleri borsada işlem gören şirketlerde,
yönetim kurulu, şirketin varlığını, gelişmesini ve devamını tehlikeye
düşüren sebeplerin erken teşhisi, bunun için gerekli önlemler ile
çarelerin uygulanması ve riskin yönetilmesi amacıyla, uzman bir komite
kurmak, sistemi çalıştırmak ve geliştirmekle yükümlüdür. Diğer
şirketlerde bu komite denetçinin gerekli görüp bunu yönetim kuruluna
yazılı olarak bildirmesi hâlinde derhâl kurulur ve ilk raporunu
kurulmasını izleyen bir ayın sonunda verir.

\(2) Komite, yönetim kuruluna her iki ayda bir vereceği raporda durumu
değerlendirir, varsa tehlikelere işaret eder, çareleri gösterir. Rapor
denetçiye de yollanır.

**5. Şirketin kendi paylarını iktisap veya rehin olarak kabul etmesi**

**a) Genel olarak**

**MADDE 379**- (1) Bir şirket kendi paylarını, esas veya çıkarılmış
sermayesinin onda birini aşan veya bir işlem sonunda aşacak olan
miktarda, ivazlı olarak iktisap ve rehin olarak kabul edemez. Bu hüküm,
bir üçüncü kişinin kendi adına, ancak şirket hesabına iktisap ya da
rehin olarak kabul ettiği paylar için de geçerlidir.

\(2) Payların birinci fıkra hükmüne göre iktisap veya rehin olarak kabul
edilebilmesi için, genel kurulun yönetim kurulunu yetkilendirmesi
şarttır. En çok beş yıl için geçerli olacak bu yetkide, iktisap veya
rehin olarak kabul edilecek payların itibarî değer sayıları belirtilerek
toplam itibarî değerleriyle  söz konusu edilecek paylara ödenebilecek
bedelin alt ve üst sınırı gösterilir. Her izin talebinde yönetim kurulu
kanuni şartların gerçekleştiğini belirtir.

\(3) Birinci ve ikinci fıkralardaki şartlara ek olarak, iktisap edilecek
payların bedelleri düşüldükten sonra, kalan şirket net aktifi, en az
esas veya çıkarılmış sermaye ile kanun ve esas sözleşme uyarınca
dağıtılmasına izin verilmeyen yedek akçelerin toplamı kadar olmalıdır.

\(4) Yukarıdaki hükümler uyarınca, sadece, bedellerinin tümü ödenmiş
bulunan paylar iktisap edilebilir.

\(5) Yukarıdaki fıkralarda yer alan hükümler, ana şirketin paylarının
yavru şirket tarafından iktisabı hâlinde de uygulanır. Pay senetleri
borsada işlem gören şirketler hakkında, Sermaye Piyasası Kurulu
şeffaflık ilkeleri ile fiyata ilişkin kurallar yönünden gerekli
düzenlemeleri yapar.

**b) Kanuna karşı hile**

**MADDE 380**- (1) Paylarının iktisap edilmesi amacıyla, şirketin başka
bir kişiyle yaptığı, konusu avans, ödünç veya teminat verilmesi olan
hukuki işlemler batıldır. Bu butlan hükmü, kredi ve finans kurumlarının
işletme konuları içine giren işlemlere ve şirketin veya onun bağlı
şirketlerinin çalışanlarına, şirketin paylarını iktisap edebilmeleri
için, avans, ödünç ve teminat verilmesine ilişkin hukuki işlemlere
uygulanmaz. Ancak, bu istisnai işlemler, şirketin, kanuna ve esas
sözleşmesine göre ayırmak zorunda bulunduğu yedek akçeleri azaltıyor
veya 519 uncu maddede düzenlenen yedek akçelerin harcanmalarına ilişkin
kuralları ihlal ediyor ve şirketin 520 nci maddede öngörülen yedek
akçeyi ayırmasına imkân bırakmıyorsa, geçersizdir.

\(2) Ayrıca, şirket ile üçüncü kişi arasında yapılmış bulunan ve bu
kişiye, şirketin kendi paylarını; şirketin, şirkete bağlı bir şirketin
veya şirketin paylarının çoğunluğuna sahip olduğu şirketin hesabına alma
hakkı tanıyan ya da böyle bir yükümlülük öngören bir düzenleme, eğer bu
payları şirket alsaydı işlem 379 uncu maddeye aykırı kabul edilecek
idiyse batıldır.

11059

**c) Yakın ve ciddi bir kaybın önlenmesi**

**MADDE 381**- (1) Bir şirket, yakın ve ciddi bir kayıptan kaçınmak için
gerekli olduğu takdirde, kendi paylarını, 379 uncu maddeye göre genel
kurulun yetkilendirmeye ilişkin kararı olmadan da iktisap edebilir.

\(2) Payların bu yolla iktisabı hâlinde yönetim kurulu ilk genel kurula;

a\) İktisabın sebep ve amacı,

b\) İktisap edilen payların sayıları, itibarî değerlerinin toplamı ve
sermayenin ne kadarını temsil ettiği,

c\) Bedeli ve ödeme şartları,

hakkında yazılı bilgi verir.

**d) İstisnalar**

**MADDE 382**- (1) Bir şirket, 379 uncu madde hükümleri ile bağlı
olmaksızın;

a\) Esas veya çıkarılmış sermayesinin azaltılmasına ilişkin 473 ilâ 475
inci madde hükümlerini uyguluyorsa,

b\) Küllî halefiyet kuralının gereğiyse,

c\) Bir kanuni satın alma yükümünden doğuyorsa,

d\) Bedellerinin tümü ödenmiş olmak şartıyla ve cebrî icradan, bir şirket
alacağının tahsili amacına yönelikse,

e\) Şirket, menkul kıymetler şirketiyse,

kendi paylarını iktisap edebilir.

**e) İvazsız iktisap**

**MADDE 383**- (1) Bir şirket, bedellerinin tamamı ödenmiş olmak
şartıyla, kendi paylarını ivazsız iktisap edebilir.

\(2) Birinci fıkra hükmü, yavru şirket, ana şirketin paylarını ivazsız
iktisap ettiği takdirde de kıyas yoluyla uygulanır.

**f) Elden çıkarma**

**MADDE 384**- (1) 382 nci maddenin (b) ilâ (d) bentleri ve 383 üncü
madde hükümlerine göre, iktisap edilen paylar, şirket için herhangi bir
kayba yol açmadan devirleri mümkün olur olmaz ve her hâlde
iktisaplarından itibaren üç yıl içinde elden çıkarılırlar; meğerki,
şirketin ve yavru şirketin sahip oldukları bu payların toplamı şirketin
esas veya çıkarılmış sermayesinin yüzde onunu aşmasın.

**g) Aykırı iktisap hâlinde elden çıkarma**

**MADDE 385**- (1) 379 ilâ 381 inci maddelere aykırı bir şekilde iktisap
edilen veya rehin olarak alınan paylar, iktisapları veya rehin olarak
kabulleri tarihinden itibaren en geç altı ay içinde elden çıkarılır ya
da üzerlerindeki rehin kaldırılır.

**h) Sermayenin azaltılması**

**MADDE 386**- (1) 384 ve 385 inci maddeler uyarınca elden çıkarılamayan
paylar, sermayenin azaltılması yoluyla hemen yok edilir.

**ı) Saklı tutulan hükümler**

**MADDE 387**- (1) Şirketin kendi paylarını iktisap edebileceğine
ilişkin diğer kanunlardaki hükümler saklıdır.

11060

**i) Kendi paylarını taahhüt yasağı**

**MADDE 388**- (1) Şirket kendi paylarını taahhüt edemez.

\(2) Üçüncü kişinin veya bir yavru şirketin kendi adına fakat şirket
hesabına şirketin payını taahhüt etmesi, şirketin kendi payını taahhüt
etmesi sayılır.

\(3) Birinci ve ikinci fıkralara aykırı hareket hâlinde, söz konusu
payları, kuruluşta kurucular, sermaye artırımlarında yönetim kurulu
üyeleri taahhüt etmiş sayılır ve bunlar pay bedellerinden sorumlu
olurlar. Kanuna aykırı taahhütte herhangi bir kusurları bulunmadığını
ispat eden kurucular ve sermaye artırımlarında yönetim kurulu üyeleri
sorumluluktan kurtulurlar.

\(4) Birinci ve üçüncü fıkra hükümleri ana şirketin paylarını taahhüt
eden yavru şirketlere kıyas yoluyla uygulanır. Söz konusu paylar yavru
şirketin yönetim kurulu üyeleri tarafından taahhüt edilmiş kabul olunur.
Üyeler pay bedellerinden sorumludur.

**j) Hakların kullanılması**

**MADDE 389**- (1) Şirketin iktisap ettiği kendi payları ile yavru
şirket tarafından iktisap edilen ana şirketin payları, ana şirketin
genel kurulunun toplantı nisabının hesaplanmasında dikkate alınmaz.
Bedelsiz payların iktisabı hariç, şirketin devraldığı kendi payları
hiçbir pay sahipliği hakkı vermez. Yavru şirketin iktisap ettiği ana
şirket paylarına ait oy hakları ile buna bağlı haklar donar.

**IV - Yönetim kurulu toplantıları**

**1. Kararlar**

**MADDE 390**- (1) Esas sözleşmede aksine ağırlaştırıcı bir hüküm
bulunmadığı takdirde, yönetim kurulu üye tam sayısının çoğunluğu ile
toplanır ve kararlarını toplantıda hazır bulunan üyelerin çoğunluğu ile
alır. Bu kural yönetim kurulunun elektronik ortamda yapılması hâlinde de
uygulanır.

\(2) Yönetim kurulu üyeleri birbirlerini temsilen oy veremeyecekleri
gibi, toplantılara vekil aracılığıyla da katılamazlar.

\(3) Oylar eşit olduğu takdirde o konu gelecek toplantıya bırakılır.
İkinci toplantıda da eşitlik olursa söz konusu öneri reddedilmiş
sayılır.

\(4) Üyelerden hiçbiri toplantı yapılması isteminde bulunmadığı takdirde,
yönetim kurulu kararları, kurul üyelerinden birinin belirli bir konuda
yaptığı, karar şeklinde yazılmış önerisine, en az  üye tam sayısının
çoğunluğunun yazılı onayı alınmak suretiyle de verilebilir. Aynı
önerinin tüm yönetim kurulu üyelerine yapılmış olması bu yolla alınacak
kararın geçerlilik şartıdır. Onayların aynı kâğıtta bulunması şart
değildir; ancak onay imzalarının bulunduğu kâğıtların tümünün yönetim
kurulu karar defterine yapıştırılması veya kabul  edenlerin imzalarını
içeren bir karara dönüştürülüp karar defterine geçirilmesi kararın
geçerliliği için gereklidir.

\(5) Kararların geçerliliği yazılıp imza edilmiş olmalarına bağlıdır.

**2. Batıl kararlar**

**MADDE 391**- (1) Yönetim kurulunun kararının batıl olduğunun tespiti
mahkemeden istenebilir. Özellikle;

a\) Eşit işlem ilkesine aykırı olan,

b\) Anonim şirketin temel yapısına uymayan veya sermayenin korunması
ilkesini gözetmeyen,

11061

c\) Pay sahiplerinin, özellikle vazgeçilmez nitelikteki haklarını ihlal
eden veya bunların kullanılmalarını kısıtlayan ya da güçleştiren,

d\) Diğer organların devredilemez yetkilerine giren ve bu yetkilerin
devrine ilişkin,

kararlar batıldır.

**3. Bilgi alma ve inceleme hakkı**

**MADDE 392**- (1) Her yönetim kurulu üyesi şirketin tüm iş ve işlemleri
hakkında  bilgi isteyebilir, soru sorabilir, inceleme yapabilir. Bir
üyenin istediği, herhangi bir defter, defter kaydı, sözleşme, yazışma
veya belgenin yönetim kuruluna getirtilmesi, kurulca veya üyeler
tarafından incelenmesi ve tartışılması ya da herhangi bir konu ile
ilgili yöneticiden veya çalışandan bilgi alınması reddedilemez.
Reddedilmişse dördüncü fıkra hükmü uygulanır.

\(2) Yönetim kurulu toplantılarında, yönetim kurulunun bütün üyeleri
gibi, şirket yönetimiyle görevlendirilen kişiler ve komiteler de bilgi
vermekle yükümlüdür. Bir üyenin bu konudaki istemi de reddedilemez;
soruları cevapsız bırakılamaz.

\(3) Her yönetim kurulu üyesi, yönetim kurulu toplantıları dışında,
yönetim kurulu başkanının izniyle, şirket yönetimiyle görevlendirilen
kişilerden, işlerin gidişi ve belirli münferit işler hakkında bilgi
alabilir ve görevinin yerine getirilebilmesi için gerekliyse, yönetim
kurulu başkanından, şirket defterlerinin ve dosyalarının incelemesine
sunulmasını isteyebilir.

\(4) Başkan bir üyenin, üçüncü fıkrada öngörülen bilgi alma, soru sorma
ve inceleme yapma istemini reddederse, konu iki gün içinde yönetim
kuruluna getirilir. Kurulun toplanmaması veya bu istemi reddetmesi
hâlinde üye, şirketin merkezinin bulunduğu yerdeki asliye ticaret
mahkemesine başvurabilir. Mahkeme istemi dosya üzerinden inceleyip
karara bağlayabilir, mahkemenin kararı kesindir.

\(5)  Yönetim kurulu başkanı, kurulun izni olmaksızın, yönetim kurulu
toplantıları dışında bilgi alamaz, şirket defter ve dosyalarını
inceleyemez. Yönetim kurulu başkanının bu isteminin reddedilmesi hâlinde
başkan, dördüncü fıkraya göre mahkemeye başvurabilir.

\(6) Yönetim kurulu üyesinin bu maddeden doğan hakları kısıtlanamaz,
kaldırılamaz. Esas sözleşme ve yönetim kurulu, üyelerin bilgi alma ve
inceleme haklarını genişletebilir.

\(7) Her yönetim kurulu üyesi başkandan, yönetim kurulunu toplantıya
çağırmasını yazılı olarak isteyebilir.

**4. Müzakereye katılma yasağı**

**MADDE 393**- (1) Yönetim kurulu üyesi, kendisinin şirket dışı kişisel
menfaatiyle veya alt ve üst soyundan birinin  ya da eşinin yahut üçüncü
derece dâhil üçüncü dereceye kadar kan ve kayın hısımlarından birinin,
kişisel ve şirket dışı menfaatiyle şirketin menfaatinin çatıştığı
konulara ilişkin müzakerelere katılamaz. Bu yasak, yönetim kurulu
üyesinin müzakereye katılmamasının dürüstlük kuralının gereği olan
durumlarda da uygulanır. Tereddüt uyandıran hâllerde, kararı yönetim
kurulu verir. Bu oylamaya da ilgili üye katılamaz. Menfaat uyuşmazlığı
yönetim kurulu tarafından bilinmiyor olsa bile, ilgili üye bunu
açıklamak ve yasağa uymak zorundadır.

\(2) Bu hükümlere aykırı hareket eden yönetim kurulu üyesi ve menfaat
çatışması nesnel olarak varken ve biliniyorken ilgili üyenin toplantıya
katılmasına itiraz etmeyen üyeler ve söz konusu üyenin toplantıya
katılması yönünde karar alan yönetim kurulu üyeleri bu sebeple şirketin
uğradığı zararı tazminle yükümlüdürler.

11062

\(3) Müzakereye, yasak nedeniyle katılmamanın sebebi ve ilgili işlemler
yönetim kurulu kararına yazılır.

**V- Yönetim kurulu üyelerinin mali hakları**

**MADDE 394**- (1) Yönetim kurulu üyelerine, tutarı esas sözleşmeyle
veya genel kurul kararıyla belirlenmiş olmak şartıyla huzur hakkı,
ücret, ikramiye, prim ve yıllık kârdan pay ödenebilir.

**VI - Şirketle işlem yapma, şirkete borçlanma yasağı**

**MADDE 395**- (1) Yönetim kurulu üyesi, genel kuruldan izin almadan,
şirketle kendisi veya başkası adına herhangi bir işlem yapamaz; aksi
hâlde, şirket yapılan işlemin batıl olduğunu ileri sürebilir. Diğer
taraf böyle bir iddiada bulunamaz.

\(2) **(Değişik: 26/6/2012-6335/17 md.)** Pay sahibi olmayan yönetim
kurulu üyeleri ile yönetim kurulu üyelerinin pay sahibi olmayan 393 üncü
maddede sayılan yakınları şirkete nakit borçlanamaz. Bu kişiler için
şirket kefalet, garanti ve teminat veremez, sorumluluk yüklenemez,
bunların borçlarını devralamaz. Aksi hâlde, şirkete borçlanılan tutar
için şirket alacaklıları bu kişileri, şirketin yükümlendirildiği tutarda
şirket borçları için doğrudan takip edebilir.

\(3) 202 nci madde hükmü saklı kalmak şartıyla, şirketler topluluğuna
dâhil şirketler birbirlerine kefil olabilir ve garanti verebilirler.

\(4) Bankacılık Kanununun özel hükümleri saklıdır.

**VII - Rekabet yasağı**

**MADDE 396**- (1) Yönetim kurulu üyelerinden biri, genel kurulun iznini
almaksızın, şirketin işletme konusuna giren ticari iş türünden bir
işlemi kendi veya başkası hesabına yapamayacağı gibi, aynı tür ticari
işlerle uğraşan bir şirkete sorumluluğu sınırsız ortak sıfatıyla da
giremez. Bu hükme aykırı harekette bulunan yönetim kurulu üyelerinden
şirket tazminat istemekte veya tazminat yerine yapılan işlemi şirket
adına yapılmış saymakta ve üçüncü kişiler hesabına yapılan
sözleşmelerden doğan menfaatlerin şirkete ait olduğunu dava etmekte
serbesttir.

\(2) Bu haklardan birinin seçilmesi birinci fıkra hükmüne aykırı
harekette bulunan üyenin dışındaki üyelere aittir.

\(3) Bu haklar, söz konusu ticari işlemlerin yapıldığını veya yönetim
kurulu üyesinin diğer bir şirkete girdiğini, diğer üyelerin öğrendikleri
tarihten itibaren üç ay ve her hâlde bunların gerçekleşmesinden itibaren
bir yıl geçince zamanaşımına uğrar.

\(4) Yönetim kurulu üyelerinin sorumluluklarıyla ilgili hükümler
saklıdır.

**ÜÇÜNCÜ BÖLÜM**

**Denetleme**

**A) Genel olarak**

**MADDE 397**- (1) **(Değişik: 26/6/2012-6335/18 md.)** Dördüncü fıkra
uyarınca denetime tabi olan anonim şirketlerin ve şirketler topluluğunun
finansal tabloları denetçi tarafından, Kamu Gözetimi, Muhasebe ve
Denetim Standartları Kurumunca yayımlanan uluslararası denetim
standartlarıyla uyumlu Türkiye Denetim Standartlarına göre denetlenir.
Yönetim kurulunun yıllık faaliyet raporu içinde yer alan finansal
bilgilerin, denetlenen finansal tablolar ile tutarlı olup olmadığı ve
gerçeği yansıtıp yansıtmadığı da denetim kapsamı içindedir.

11063

\(2) **(Değişik: 26/6/2012-6335/18 md.)** Denetime tabi olanlar,
hazırlanmış olan finansal tablolarının denetimden geçip geçmediğini,
denetimden geçmiş ise denetçi görüşünü ilgili finansal tablonun
başlığında açıkça belirtmek zorundadır. Bu hüküm, yönetim kurulunun
yıllık faaliyet raporu için de uygulanır. Denetime tabi olduğu hâlde,
denetlettirilmemiş finansal tablolar ile yönetim kurulunun yıllık
faaliyet raporu, düzenlenmemiş hükmündedir.

\(3) Şirketin ve topluluğun finansal tabloları ile yönetim kurulunun
yıllık faaliyet raporu, denetleme raporunun sunulmasından sonra
değiştirilmişse ve değişiklik denetleme raporlarını etkileyebilecek
nitelikteyse, finansal tablolar ile, birinci fıkra çerçevesinde yönetim
kurulunun yıllık faaliyet raporu yeniden denetlenir. Yeniden denetleme
ve bunun sonucu, raporda özel olarak açıklanır. Denetçi görüşünde de
yeniden denetlemeyi yansıtan uygun eklere yer verilir.

\(4) **(Ek: 26/6/2012-6335/18 md.)**398 inci madde kapsamında denetime
tabi olacak şirketler Bakanlar Kurulunca belirlenir.

\(5) **(Ek: 28/3/2013-6455/80 md.)** Dördüncü fıkra kapsamı dışında kalan
anonim şirketler ile 4572 sayılı Kanun kapsamındaki kooperatifler ve
bunların bağımsız denetime tabi olmayan üst kuruluşları bu fıkra
hükümlerine göre denetlenir. Denetime ilişkin usul ve esaslar ile bu
fıkra uyarınca denetim yapacak denetçilerin niteliklerine, uyacakları
etik ilkelere, görev ve yetkilerine, seçilmelerine, görevden
alınmalarına veya ayrılmalarına; denetimin ve denetim raporlarının
içeriğine ve raporun genel kurula sunulmasına ilişkin hususlar Gümrük ve
Ticaret Bakanlığınca hazırlanan ve Bakanlar Kurulunca çıkarılacak
yönetmelikle düzenlenir. Kanunun denetçinin sorumluluğuna ilişkin
hükümleri, bu fıkra uyarınca denetim yapacak denetçilere de kıyasen
uygulanır.

\(6) **(Ek: 28/3/2013-6455/80 md.)** Beşinci fıkra kapsamında denetime
tabi olduğu hâlde söz konusu denetimi yaptırmayanların finansal
tabloları ve yönetim kurulu yıllık faaliyet raporu düzenlenmemiş
hükmündedir.

**B) Konu ve kapsam ^(1)^**

**MADDE 398**- (1) Şirketin ve topluluğun finansal tabloları ile yönetim
kurulunun yıllık faaliyet raporunun denetimi; envanterin, muhasebenin ve
Türkiye Denetim Standartlarının öngördüğü ölçüde iç denetimin, bu Bölüm
hükümleri anlamında 378 inci madde uyarınca verilen raporların ve 397
nci maddenin birinci fıkrası çerçevesinde yönetim kurulunun yıllık
faaliyet raporunun denetimidir. Bu denetim, Türkiye Muhasebe
Standartlarına, kanuna ve esas sözleşmenin finansal tablolara ilişkin
hükümlerine uyulup uyulmadığının incelenmesini de kapsar.  Denetleme,
Kamu Gözetimi, Muhasebe ve Denetim Standartları Kurumunun belirlediği
esaslar bağlamında, denetçilik mesleğinin gerekleriyle etiğine uygun bir
şekilde ve özenle gerçekleştirilir. Denetleme, şirketin ve topluluğun,
malvarlıksal ve finansal durumunun 515 inci madde anlamında dürüst resim
ilkesine uygun olarak yansıtılıp yansıtılmadığını, yansıtılmamışsa
sebeplerini, dürüstçe belirtecek şekilde yapılır. ^(1)^

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
maddenin birinci fıkrasının birinci cümlesinde yer alan “Türkiye
Muhasebe” ibaresi “Türkiye Denetim” ve aynı fıkrada yer alan “geçici 2
nci ve geçici 3 üncü maddelerde öngörülen kurul ve kurumun belirlendiği”
ibaresi “Kamu Gözetimi, Muhasebe ve Denetim Standartları Kurumunun
belirlediği” şeklinde değiştirilmiştir.*

11064

\(2) Denetim;

a\) Şirketin finansal tablolarının ve 397 nci maddenin birinci fıkrası ve
402 nci maddenin ikinci fıkrası çerçevesinde yönetim kurulunun yıllık
faaliyet raporunun,

b\) Topluluğun konsolide finansal tablolarının ve 397 nci maddenin
birinci fıkrası ve 402 nci maddenin ikinci fıkrası çerçevesinde yönetim
kurulunun yıllık faaliyet raporunun,

denetçinin denetleme sırasında elde ettiği bilgilerle uyum içinde olup
olmadığını belirtip açıklayacak şekilde yapılır.

\(3) Topluluğun finansal tablolarının denetiminden sorumlu olan denetçi,
topluluğun konsolide tablolarına alınan şirketlerin finansal
tablolarını, özellikle konsolidasyona bağlı uyarlamaları ve mahsupları,
birinci fıkra anlamında inceler; meğerki, konsolidasyona alınan şirket,
kanun gereği veya böyle bir gereklilik bulunmaksızın, bu Bölüm
hükümlerine uygun olarak denetlenmiş olsun. Bu istisna, merkezi yurt
dışında bulunan bir şirketin bu Kanunun öngördüğü denetimle eş değer bir
denetime tâbî tutulmuş olması hâlinde de geçerlidir.

\(4) Denetçi, yönetim kurulunun şirketi tehdit eden veya edebilecek
nitelikteki riskleri zamanında teşhis edebilmek ve risk yönetimini
gerçekleştirebilmek için  378 inci maddede öngörülen sistemi ve  yetkili
komiteyi kurup kurmadığını, böyle bir sistem varsa bunun yapısı ile
komitenin uygulamalarını açıklayan, ayrı bir rapor düzenleyerek, denetim
raporuyla birlikte, yönetim kuruluna sunar. Bu raporun esasları Kamu
Gözetimi, Muhasebe ve Denetim Standartları Kurumunca belirlenir. ^(1)^

**C) Denetçi**

**I - Seçim, görevden alma ve sözleşmenin feshi**

**MADDE 399**- (1) Denetçi, şirket genel kurulunca; topluluk denetçisi,
ana şirketin genel kurulunca seçilir. Denetçinin, her faaliyet dönemi ve
her hâlde görevini yerine getireceği faaliyet dönemi bitmeden seçilmesi
şarttır. Seçimden sonra, yönetim kurulu, gecikmeksizin denetleme
görevini hangi denetçiye verdiğini ticaret siciline tescil ettirir ve
Türkiye Ticaret Sicili Gazetesi ile internet sitesinde ilan eder.

\(2) Denetçiden denetleme görevi, sadece dördüncü fıkrada öngörüldüğü
şekilde ve başka bir denetçi atanmışsa geri alınabilir.

\(3) Konsolidasyona dâhil olan ana şirketin finansal tablolarını
denetlemek için seçilen denetçi, başka bir denetçi seçilmediği takdirde,
topluluk finansal tablolarının da denetçisi kabul edilir.

\(4) Şirketin merkezinin bulunduğu yerdeki asliye ticaret mahkemesi;

a\) Yönetim kurulunun,

b\) Sermayenin yüzde onunu, halka açık şirketlerde esas veya çıkarılmış
sermayenin yüzde beşini oluşturan pay sahiplerinin,

istemi üzerine, ilgilileri ve seçilmiş denetçiyi dinleyerek, seçilmiş
denetçinin şahsına ilişkin haklı bir sebebin gerektirmesi, özellikle de
onun taraflı davrandığı yönünde bir kuşkunun varlığı hâlinde, başka bir
denetçi atayabilir.

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “geçici 2 nci ve geçici 3 üncü maddelerde öngörülen
kurul ve kurum tarafından” ibaresi “Kamu Gözetimi, Muhasebe ve Denetim
Standartları Kurumunca” şeklinde değiştirilmiştir.*

11064-1

\(5) Görevden alma ve yeni denetçi atama davası, denetçinin seçiminin
Türkiye Ticaret Sicili Gazetesinde ilanından itibaren üç hafta içinde
açılır. Azlığın bu davayı açabilmesi için, denetçinin seçimine genel
kurulda karşı oy vermiş, karşı oyunu tutanağa geçirtmiş ve seçimin
yapıldığı genel kurul toplantısı tarihinden itibaren geriye doğru en az
üç aydan beri, şirketin pay sahibi sıfatını taşıyor olması şarttır.

\(6) Faaliyet döneminin dördüncü ayına kadar denetçi seçilememişse,
denetçi, yönetim kurulunun, her yönetim kurulu üyesinin veya herhangi
bir pay sahibinin istemi üzerine, dördüncü fıkrada gösterilen mahkemece
atanır. Aynı hüküm, seçilen denetçinin görevi red veya sözleşmeyi
feshetmesi, görevlendirme kararının iptal olunması, butlanı veya
denetçinin kanuni sebeplerle veya diğer herhangi bir nedenle görevini
yerine getirememesi veya görevini yapmaktan engellenmesi hâllerinde de
uygulanır. Mahkemenin kararı kesindir.

\(7) Denetçinin mahkeme tarafından atanması durumunda, emsal dikkate
alınarak, ücreti ile muhtemel giderler için mahkeme veznesine
yatırılması gereken ön ödeme mahkemece belirlenir. Bunlara üç iş günü
içinde itiraz edilebilir. Mahkeme kararı kesindir.

\(8) Denetçi denetleme sözleşmesini, sadece haklı bir sebep varsa veya
kendisine karşı görevden alınma davası açılmışsa feshedebilir. Görüş
yazısının içeriğine ilişkin fikir ayrılıkları ile denetlemenin şirketçe
sınırlandırılmış olması veya görüş yazısı vermekten kaçınma haklı sebep
sayılamaz. Denetçinin sözleşmeyi feshi yazılı ve gerekçeli olmalıdır.
Denetçi fesih tarihine kadar elde ettiği sonuçları genel kurula sunmakla
yükümlüdür; bu sonuçlar 402 nci maddeye uygun bir rapor hâline
getirilerek genel kurula verilir.

\(9) Denetçi altıncı fıkra hükmüne göre fesih ihbarında bulunduğu
takdirde, yönetim kurulu hemen, geçici bir denetçi seçer ve fesih
ihbarını genel kurulun bilgisine, seçtiği denetçiyi de aynı kurulun
onayına sunar.

11065

**II - Denetçi olabilecekler**

**MADDE 400**- (1) **(Değişik: 26/6/2012-6335/19 md.)** Denetçi,
bağımsız denetim yapmak üzere, 1/6/1989 tarihli ve 3568 sayılı Serbest
Muhasebeci Mali Müşavirlik ve Yeminli Mali Müşavirlik Kanununa göre
ruhsat almış yeminli mali müşavir veya serbest muhasebeci mali müşavir
unvanını taşıyan ve Kamu Gözetimi, Muhasebe ve Denetim Standartları
Kurumunca yetkilendirilen kişiler ve/veya ortakları bu kişilerden oluşan
sermaye şirketi olabilir. Aşağıdaki hâllerden birinin varlığında,
yeminli mali müşavir, serbest muhasebeci mali müşavir ve/veya sermaye
şirketi ve bunların ortaklarından biri ve bunların ortaklarının yanında
çalışan veya bu cümlede anılan kişilerin mesleği birlikte yaptıkları
kişi veya kişiler, ilgili şirkette denetçi olamaz. Şöyle ki, önceki
cümlede sayılanlardan biri;

a\) Denetlenecek şirkette pay sahibiyse,

b\) Denetlenecek şirketin yöneticisi veya çalışanıysa veya denetçi olarak
atanmasından önceki üç yıl içinde bu sıfatı taşımışsa,

c\) Denetlenecek şirketle bağlantısı bulunan bir tüzel kişinin, bir
ticaret şirketinin veya bir ticari işletmenin kanuni temsilcisi veya
temsilcisi, yönetim kurulu üyesi, yöneticisi veya sahibiyse ya da
bunlarda yüzde yirmiden fazla paya sahipse yahut denetlenecek şirketin
yönetim kurulu üyesinin veya bir yöneticisinin alt veya üst soyundan
biri, eşi veya üçüncü derece dâhil, üçüncü dereceye kadar kan veya kayın
hısmıysa,

d\) Denetlenecek şirketle bağlantı hâlinde bulunan veya böyle bir
şirkette yüzde yirmiden fazla paya sahip olan bir işletmede çalışıyorsa
veya denetçisi olacağı şirkette yüzde yirmiden fazla paya sahip bir
gerçek kişinin yanında herhangi bir şekilde hizmet veriyorsa,

e\) Denetlenecek şirketin defterlerinin tutulmasında veya finansal
tablolarının düzenlenmesinde denetleme dışında faaliyette veya katkıda
bulunmuşsa,

f\) Denetlenecek şirketin defterlerinin tutulmasında veya finansal
tablolarının çıkarılmasında denetleme dışında faaliyette veya katkıda
bulunduğu için (e) bendine göre denetçi olamayacak gerçek veya tüzel
kişinin veya onun ortaklarından birinin kanuni temsilcisi, temsilcisi,
çalışanı, yönetim kurulu üyesi, ortağı, sahibi ya da gerçek kişi olarak
bizzat kendisi ise,

g\) (a) ilâ (f) bentlerinde yer alan şartları taşıdığı için denetçi
olamayan bir denetçinin nezdinde çalışıyorsa,

h\) Son beş yıl içinde denetçiliğe ilişkin meslekî faaliyetinden
kaynaklanan gelirinin tamamının yüzde otuzundan fazlasını denetlenecek
şirkete veya ona yüzde yirmiden fazla pay ile iştirak etmiş bulunan
şirketlere verilen denetleme ve danışmanlık faaliyetinden elde etmişse
ve bunu cari yılda da elde etmesi bekleniyorsa,

denetçi olamaz.

\(2) **(Değişik: 26/6/2012-6335/19 md.)** On yıl içinde aynı şirket için
toplam yedi yıl denetçi olarak seçilen denetçi üç yıl geçmedikçe denetçi
olarak yeniden seçilemez. **(Değişik ikinci cümle: 28/3/2013-6455/81
md.)** Kamu Gözetimi, Muhasebe ve Denetim Standartları Kurumu bu
fıkranın uygulanmasına ilişkin usul ve esasları belirlemeye ve bu
fıkrada belirtilen süreleri kısaltmaya yetkilidir.

\(3) Denetçi, denetleme yaptığı şirkete, vergi danışmanlığı ve vergi
denetimi dışında, danışmanlık veya hizmet veremez, bunu bir yavru
şirketi aracılığıyla yapamaz.

11066

\(4) **(Mülga: 26/6/2012-6335/19 md.)**

**D) İbraz yükümü ve bilgi alma hakkı **

**MADDE 401**- (1) Şirketin yönetim kurulu, finansal tabloları ve
yönetim kurulunun yıllık faaliyet raporunu düzenlettirip onaylayarak,
gecikmeksizin, denetçiye verir. Yönetim kurulu, şirketin defterlerinin,
yazışmalarının, belgelerinin, varlıklarının, borçlarının, kasasının,
kıymetli evrakının, envanterinin incelenerek denetlenebilmesi için
denetçiye gerekli imkânları sağlar.

\(2) Denetçi (…) ^(1)^ , yönetim kurulundan, kanuna uygun  ve özenli bir
denetim için  gerekli olan  bütün  bilgileri  kendisine vermesini ve
dayanak oluşturabilecek belgeleri sunmasını ister. Yılsonu denetiminin
hazırlıkları için gerektiği takdirde, denetçi birinci fıkranın ikinci ve
bu fıkranın birinci cümlesinde öngörülen yetkileri finansal tabloların
çıkarılmasından önce de haizdir. Özenli bir denetim için gerekli olduğu
takdirde denetçi bu fıkranın birinci ve ikinci cümlelerinde yer alan
yetkileri yavru ve ana şirketler için de kullanabilir.^(1)^

\(3) Konsolide finansal tabloları çıkarttırmakla yükümlü olan şirketin
yönetim kurulu, konsolide finansal tabloları denetleyecek denetçiye;
topluluğun finansal tablolarını, topluluk yıllık  faaliyet raporunu,
münferit şirketin  finansal tablolarını, şirketlerin yönetim
kurullarının yıllık faaliyet raporlarını, bir denetim yapılmış ise ana
şirketin ve yavru şirketlerin denetim raporlarını vermek zorundadır.
Denetçi, birinci fıkranın birinci ve ikinci cümlelerinde öngörülen
yetkileri ana ve yavru şirketler yönünden de kullanabilir.

**E) Denetim raporu**

**MADDE 402**- (1) Denetçi, yapılan denetimin türü, kapsamı, niteliği ve
sonuçları hakkında, gereken açıklıkta, anlaşılır, basit bir dille
yazılmış ve geçmiş yılla karşılaştırmalı olarak hazırlanmış, finansal
tabloları konu alan bir rapor düzenler.

\(2) Bundan başka ayrı bir rapor hâlinde, yönetim kurulunun, şirketin
veya topluluğun durumu hakkındaki yıllık faaliyet raporunda yer alan
irdelemeleri, denetçi tarafından, finansal tablolar ile tutarlılığı ve
gerçeğe uygunluğu açısından değerlendirilir.

\(3) Denetçi, değerlendirme yaparken şirketin, denetliyorsa ana şirket
ile topluluğun finansal tablolarını esas alır. Raporda öncelikle,
şirketin ve topluluğun finansal durumuna dair yönetim kurulunun
değerlendirmesi hakkında görüş açıklanır. Bu görüşte, özellikle şirketin
ve ana şirketin finansal tablolarının denetimi bağlamında, şirketin ve
topluluğun varlığını sürdürebilmesine ve gelecekteki gelişmesine ilişkin
analiz yanında, şirket yönetim kurulunun raporu ile topluluk yıllık
faaliyet raporu bu belgelerin verdiği olanak ölçüsünde şirketin finansal
durumu irdelenir.

\(4) Denetim raporunun esas bölümünde;

a\) Defter tutma düzeninin, finansal tabloların ve topluluk finansal
tablolarının, kanun ile esas sözleşmenin finansal raporlamaya ilişkin
hükümlerine uygun olup olmadığı,

b\) Yönetim kurulunun denetçi tarafından denetim kapsamında istenen
açıklamaları yapıp yapmadığı ve belgeleri verip vermediği,

açıkça ifade edilir.

––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ve denetleme konusu çerçevesinde işlem denetçisi”
ibaresi madde metninden çıkarılmıştır.*

11067

\(5) Ayrıca, finansal tablolar ile bunların dayanağı olan defterlerin;

a\) Öngörülen hesap planına uygun tutulup tutulmadığı,

b\) Türkiye Muhasebe Standartları çerçevesinde, şirketin malvarlığı,
finansal ve kârlılık durumunun resmini gerçeğe uygun olarak ve dürüst
bir şekilde yansıtıp yansıtmadığı,

belirtilir.

\(6) Denetim çerçevesinde, 398 inci maddenin dördüncü fıkrası uyarınca
bir değerlendirme yapılmışsa, bunun sonucu ayrı bir raporda gösterilir.

\(7) Denetçi, raporunu imzalar ve yönetim kuruluna sunar.

**F) Görüş yazıları ^(1)^**

**MADDE 403**- (1) Denetçi, denetimin sonucunu görüş yazısında açıklar.
Bu yazı, Kamu Gözetimi, Muhasebe ve Denetim Standartları Kurumunun
belirlediği esaslar çerçevesinde, denetimin konusu, türü, niteliği ve
kapsamı yanında denetçinin değerlendirmelerini de içerir. Denetçi,
olumlu görüş verdiği takdirde yazısında, öncelikle  398 inci madde ve
Türkiye Denetim Standartları uyarınca yapılan denetimde, Türkiye
Muhasebe Standartları ve diğer gereklilikler bakımından herhangi bir
aykırılığa rastlanmadığını; denetim sırasında elde edilen bilgilerine
göre, şirketin veya topluluğun finansal tablolarının doğru olduğunu,
malvarlığı ile finansal duruma ve kârlılığa ilişkin resmin gerçeğe uygun
bulunduğunu ve tabloların bunu dürüst bir şekilde yansıttığını belirtir.

\(2) Görüş yazısında, yönetim kurulunun finansal tablolara ilişkin
konular bakımından sorumluluğunu gerektirecek bir sebebin mevcut
olmadığına, varsa buna işaret edilir. Görüş Kamu Gözetimi, Muhasebe ve
Denetim Standartları Kurumunun belirlediği şekilde ve herkesin
anlayabileceği bir dille yazılır.

\(3) Çekinceleri varsa denetçi, olumlu görüş yazısını sınırlandırabilir
veya olumsuz görüş verebilir. Sınırlandırılmış olumlu görüş, finansal
tabloların şirketin yetkili kurullarınca düzeltilebilecek aykırılıklar
içerdiği ve bu aykırılıkların  tablolarda açıklanmış sonuca etkilerinin
kapsamlı ve büyük olmadığı durumlarda  verilir. Sınırlamanın konusu,
kapsamı ve düzeltmenin nasıl yapılabileceği sınırlandırılmış olumlu
görüş yazısında açıkça gösterilir.

\(4) Şirket defterlerinde, denetlemenin bu Bölüm hükümlerine uygun bir
şekilde yapılmasına ve sonuçlara varılmasına olanak vermeyen ölçüde
belirsizliklerin bulunması veya şirket tarafından denetlenecek
hususlarda önemli kısıtlamaların yapılması hâlinde denetçi, bunları 
ispatlayabilecek delillere sahip olmasa bile, gerekçelerini açıklayarak
görüş vermekten kaçınabilir. Kaçınma olumsuz görüşün sonuçlarını
doğurur. Kamu Gözetimi, Muhasebe ve Denetim Standartları Kurumu,
kaçınmanın sebep ve usulü ile buna dair gerekçenin esaslarını bir tebliğ
ile düzenler.

\(5) **(Değişik: 26/6/2012-6335/20 md.)** Olumsuz görüş yazılan hâllerde
yönetim kurulu, görüş yazısının kendisine teslimi tarihinden itibaren
dört iş günü içinde, genel kurulu toplantıya çağırır ve genel kurul yeni
bir yönetim kurulu seçer. Esas sözleşmede aksi öngörülmemişse, eski
yönetim kurulu üyeleri yeniden seçilebilir. Yeni yönetim kurulu altı ay
içinde, kanuna, esas sözleşmeye ve standartlara uygun finansal tablolar
hazırlatır ve bunları denetleme raporu ile birlikte genel kurula sunar.
Sınırlı olumlu görüş verilen hâllerde genel kurul, gerekli önlemleri ve
düzeltmeleri de karara bağlar.

–––––––––––––––––

*(1) 26/6/2012 tarihli ve 6335 sayılı Kanunun 20 nci maddesiyle, bu
maddenin birinci ve ikinci fıkralarında yer alan “geçici 3 üncü maddede
öngörülen kurumun” ibareleri “Kamu Gözetimi, Muhasebe ve Denetim
Standartları Kurumunun”, dördüncü fıkrasında yer alan “Geçici 3 üncü
maddede öngörülen kurum” ibaresi “Kamu Gözetimi, Muhasebe ve Denetim
Standartları Kurumu” şeklinde değiştirilmiştir.*

11068

**G) Denetçilerin sır saklamadan doğan sorumluluğu**

**MADDE 404**- (1) **(Değişik birinci cümle: 26/6/2012-6335/21 md.)**
Denetçi ve özel denetçi, bunların yardımcıları ile denetleme yapmasına
yardımcı olan temsilcileri, denetimi dürüst ve tarafsız bir şekilde
yapmak ve sır saklamakla yükümlüdür. Faaliyetleri sırasında
öğrendikleri,  denetleme  ile  ilgili  olan  iş  ve  işletme sırlarını
 izinsiz  olarak  kullanamazlar. Kasten veya ihmal ile yükümlerini ihlal
edenler şirkete ve zarar verdikleri takdirde bağlı şirketlere karşı
sorumludurlar. Zarar veren kişi birden fazla ise sorumluluk
müteselsildir.

\(2) Birinci fıkrada öngörülen yükümün yerine getirilmesinde ihmali
bulunan kişiler hakkında, verdikleri zarar sebebiyle, her bir denetim
için yüzbin Türk Lirasına, pay senetleri borsada işlem gören anonim
şirketlerde ise üçyüzbin Türk Lirasına kadar tazminata hükmedilebilir.
İhmalleriyle zarara sebebiyet veren kişilere ilişkin bu sınırlama
denetime birden çok kişinin katılmış veya birden çok sorumluluk doğurucu
eylemin gerçekleştirilmiş olması hâlinde uygulandığı gibi, katılanlardan
bazılarının kasıtlı hareket etmiş olmaları durumunda da geçerlidir.

\(3) Denetçinin bağımsız denetim yapmak üzere yetkilendirilen bir sermaye
şirketi olması hâlinde sır saklama yükümü bu kurumun yönetim kurulunu ve
üyelerini ve çalışanlarını da kapsar. ^(1)^

\(4) Bu hükümlerden doğan tazmin yükümü sözleşme ile ne kaldırılabilir ne
de daraltılabilir.

\(5) Denetçinin bu maddeden doğan sorumluluğuna ilişkin istemler rapor
tarihinden başlayarak beş yılda zamanaşımına uğrar. Ancak, fiil suç
oluşturup da Türk Ceza Kanununa göre süresi daha uzun dava zamanaşımına
tabi bulunuyorsa, tazminat davasına da o zamanaşımı uygulanır.

\(6) Ceza mevzuatının, suç ihbarına ilişkin hükümleri saklıdır.

**H) Şirket ile denetçi arasındaki görüş ayrılıkları**

**MADDE 405**- (1) Şirket ile denetçi arasında şirketin ve topluluğun
yılsonu hesaplarına, finansal tablolarına ve yönetim kurulunun faaliyet
raporuna ilişkin, ilgili kanunun, idari tasarrufun veya esas sözleşme
hükümlerinin yorumu veya uygulanması konusunda doğan görüş ayrılıkları
hakkında, yönetim kurulunun veya denetçinin istemi üzerine şirketin
merkezinin bulunduğu yerdeki asliye ticaret mahkemesi dosya üzerinden
karar verir. Karar kesindir.

\(2) Dava giderlerinin borçlusu şirkettir.

**I) Topluluk ilişkileri için özel denetçi denetimi**

**MADDE 406**- (1) a) Denetçi, şirketin hâkim şirketle veya topluluk
şirketleriyle ilişkileriyle ilgili olarak sınırlı olumlu görüş veya
kaçınma yazısı yazmışsa veya

b\) Yönetim kurulu, şirketin topluluk tarafından, bazı belirli hukuki
işlemler veya uygulanan önlemler dolayısıyla kayba uğratıldığını ve
bunlar dolayısıyla denkleştirme yapılmadığını açıklamışsa,

herhangi bir pay sahibinin istemi üzerine, şirketin merkezinin bulunduğu
yerdeki asliye ticaret mahkemesi tarafından şirketin, hâkim şirketle
veya hâkim şirkete bağlı şirketlerden biriyle olan ilişkisini incelemek
üzere özel denetçi atanabilir.

–––––––––––––––

(1) *26/6/2012 tarihli ve 6335 sayılı Kanunun 21 inci maddesiyle, bu
    fıkrada yer alan “bir bağımsız denetleme kuruluşu” ibaresi “bağımsız
    denetim yapmak üzere yetkilendirilen bir sermaye şirketi” şeklinde
    değiştirilmiştir.*

11069

**DÖRDÜNCÜ BÖLÜM**

**Genel Kurul**

**A) Genel olarak**

**MADDE 407**- (1) Pay sahipleri şirket işlerine ilişkin haklarını genel
kurulda kullanırlar. Kanuni istisnalar saklıdır.

\(2) Murahhas üyelerle en az bir yönetim kurulu üyesinin genel kurul
toplantısında hazır bulunmaları şarttır. Diğer yönetim kurulu üyeleri
genel kurul toplantısına katılabilirler. Denetçi (…) ^(1)^ genel kurulda
hazır bulunur. Üyeler ve denetçiler görüş bildirebilirler. ^(1)^

\(3) 333 üncü madde gereğince belirlenen şirketlerin genel kurul
toplantılarında Gümrük ve Ticaret Bakanlığının temsilcisi de yer alır.
Diğer şirketlerde, hangi durumlarda Bakanlık temsilcisinin genel kurulda
bulunacağı ve genel kurul toplantıları için temsilcilerin
görevlendirilmelerine ilişkin usul ve esaslar ile bunların nitelik,
görev ve yetkileri ayrıca ücret tarifeleri Gümrük ve Ticaret
Bakanlığınca çıkarılacak bir yönetmelikle düzenlenir. Bakanlık
temsilcisinin toplantıya katılma giderleri ve ücretleri ilgili şirket
tarafından karşılanır.

**B) Görev ve yetkileri**

**MADDE 408**- (1) Genel kurul, kanunda ve esas sözleşmede açıkça
öngörülmüş bulunan hâllerde karar alır.

\(2) Çeşitli hükümlerde öngörülmüş bulunan devredilemez görevler ve
yetkiler saklı kalmak üzere, genel kurula ait aşağıdaki görevler ve
yetkiler devredilemez:

a\) Esas sözleşmenin değiştirilmesi.

b\) Yönetim kurulu üyelerinin seçimi, süreleri, ücretleri ile huzur
hakkı, ikramiye ve prim gibi haklarının belirlenmesi, ibraları hakkında
karar verilmesi ve görevden alınmaları.

c\) **(Değişik: 26/6/2012-6335/22 md.)** Kanunda öngörülen istisnalar
dışında denetçinin seçimi ile görevden alınması.

d\) Finansal tablolara, yönetim kurulunun yıllık raporuna, yıllık kâr
üzerinde tasarrufa, kâr payları ile kazanç paylarının belirlenmesine,
yedek akçenin sermayeye veya dağıtılacak kâra katılması dâhil,
kullanılmasına dair kararların alınması.

e\) Kanunda öngörülen istisnalar dışında şirketin feshi.

f\) Önemli miktarda şirket varlığının toptan satışı.

\(3) Tek pay sahipli anonim şirketlerde bu pay sahibi genel kurulun tüm
yetkilerine sahiptir. Tek pay sahibinin genel kurul sıfatıyla alacağı
kararların geçerlilik kazanabilmeleri için yazılı olmaları şarttır.

**C) Toplantılar**

**MADDE 409**- (1) Genel kurullar olağan ve olağanüstü toplanır. Olağan
toplantı her faaliyet dönemi sonundan itibaren üç ay içinde yapılır. Bu
toplantılarda, organların seçimine, finansal tablolara,  yönetim
kurulunun  yıllık raporuna, kârın kullanım şekline, dağıtılacak kâr ve
kazanç paylarının oranlarının belirlenmesine, yönetim kurulu üyelerinin
ibraları ile faaliyet dönemini ilgilendiren ve gerekli görülen diğer
konulara ilişkin müzakere yapılır, karar alınır.

\(2) Gerektiği takdirde genel kurul olağanüstü toplantıya çağrılır.

\(3) Aksine esas sözleşmede hüküm bulunmadığı takdirde genel kurul,
şirket merkezinin bulunduğu yerde toplanır.

––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ve kendilerini ilgilendiren konularda işlem denetçisi”
ibaresi madde metninden çıkarılmıştır.*

11070

**D) Çağrı**

**I - Yetki**

**1. Yetkili ve görevli organlar**

**MADDE 410**- (1) Genel kurul, süresi dolmuş olsa bile, yönetim kurulu
tarafından toplantıya çağrılabilir. Tasfiye memurları da, görevleri ile
ilgili konular için, genel kurulu toplantıya çağırabilirler.

\(2) Yönetim kurulunun, devamlı olarak toplanamaması, toplantı nisabının
oluşmasına imkân bulunmaması veya mevcut olmaması durumlarında,
mahkemenin izniyle, tek bir pay sahibi genel kurulu toplantıya
çağırabilir. Mahkemenin kararı kesindir.

**2. Azlık**

**a) Genel olarak**

**MADDE 411**- (1) Sermayenin en az onda birini, halka açık şirketlerde
yirmide birini oluşturan pay sahipleri, yönetim kurulundan, yazılı
olarak gerektirici sebepleri ve gündemi belirterek, genel kurulu
toplantıya çağırmasını veya genel kurul zaten toplanacak ise, karara
bağlanmasını istedikleri konuları gündeme koymasını isteyebilirler. Esas
sözleşmeyle, çağrı hakkı daha az sayıda paya sahip pay sahiplerine
tanınabilir.

\(2) Gündeme madde konulması istemi, çağrı ilanının Türkiye Ticaret
Sicili Gazetesinde yayımlanmasına ilişkin ilan ücretinin yatırılması
tarihinden önce yönetim kuruluna ulaşmış olmalıdır.

\(3) Çağrı ve gündeme madde konulması istemi noter aracılığıyla yapılır.

\(4) Yönetim kurulu çağrıyı kabul ettiği takdirde, genel kurul en geç
kırkbeş gün içinde yapılacak şekilde toplantıya çağrılır; aksi hâlde
çağrı istem sahiplerince yapılır.

**b) Mahkemenin izni**

**MADDE 412**- (1) Pay sahiplerinin çağrı veya gündeme madde konulmasına
ilişkin istemleri yönetim kurulu tarafından reddedildiği veya isteme
yedi iş günü içinde olumlu cevap verilmediği takdirde, aynı pay
sahiplerinin başvurusu üzerine, genel kurulun toplantıya çağrılmasına
şirket merkezinin bulunduğu yerdeki asliye ticaret mahkemesi karar
verebilir. Mahkeme toplantıya gerek görürse, gündemi düzenlemek ve Kanun
hükümleri uyarınca çağrıyı  yapmak  üzere  bir  kayyım  atar.
 Kararında,  kayyımın,  görevlerini  ve  toplantı  için gerekli
belgeleri hazırlamaya ilişkin yetkilerini gösterir. Zorunluluk olmadıkça
mahkeme dosya üzerinde inceleme yaparak karar verir. Karar kesindir.

**II - Gündem**

**MADDE 413**- (1) Gündem, genel kurulu toplantıya çağıran tarafından
belirlenir.

\(2) Gündemde bulunmayan konular genel kurulda müzakere edilemez ve
karara bağlanamaz. Kanuni istisnalar saklıdır.

\(3) Yönetim kurulu üyelerinin görevden alınmaları ve yenilerinin seçimi
yılsonu finansal tablolarının müzakeresi maddesiyle ilgili sayılır.

11071

**III - Çağrının şekli**

**1. Genel olarak**

**MADDE 414**- (1) Genel kurul toplantıya, esas sözleşmede gösterilen
şekilde, şirketin internet sitesinde ve Türkiye Ticaret Sicili
Gazetesinde yayımlanan ilanla çağrılır. Bu çağrı, ilan ve toplantı
günleri hariç olmak üzere, toplantı tarihinden en az iki hafta önce
yapılır. Pay defterinde yazılı pay sahipleriyle önceden şirkete pay
senedi veya pay sahipliğini ispatlayıcı belge vererek adreslerini
bildiren pay sahiplerine, toplantı günü ile gündem ve ilanın çıktığı
veya çıkacağı gazeteler, iadeli taahhütlü mektupla bildirilir.

\(2) Sermaye Piyasası Kanununun 11 inci maddesinin altıncı fıkrası hükmü
saklıdır.

**2. Genel kurula katılmaya yetkili olan pay sahipleri**

**MADDE 415**- (1) Genel kurul toplantısına, yönetim kurulu tarafından
düzenlenen “hazır bulunanlar listesi”nde adı bulunan pay sahipleri
katılabilir.

\(2) Hazır bulunanlar listesinde adı bulunan senede bağlanmamış payların,
ilmuhaberlerin nama yazılı payların sahipleri ve Sermaye Piyasası
Kanununun 10/A maddesi uyarınca kayden izlenen pay sahipleri veya
anılanların temsilcileri genel kurula katılır. Gerçek kişilerin kimlik
göstermeleri, tüzel kişilerin temsilcilerinin vekâletname ibraz etmeleri
şarttır.

\(3) Hamiline yazılı pay senedi sahipleri, genel kurulun toplantı
gününden en geç bir gün önce bu senetlere zilyet olduklarını
ispatlayarak giriş kartı alırlar ve bu kartları ibraz ederek genel kurul
toplantısına katılabilirler. Ancak, giriş kartının verilmesinden sonraki
bir tarihte hamiline yazılı pay senedini devraldığını ispatlayan pay
sahipleri de genel kurula katılabilirler.

\(4) Genel kurula katılma ve oy kullanma hakkı, pay sahibinin payların
sahibi olduğunu kanıtlayan belgeleri veya pay senetlerini şirkete bir
kredi kuruluşuna veya başka bir yere depo edilmesi şartına bağlanamaz.

**3. Çağrısız genel kurul**

**MADDE 416**- (1) Bütün payların sahipleri veya temsilcileri,
aralarından biri itirazda bulunmadığı takdirde, genel kurula katılmaya
ve genel kurul toplantılarının yapılmasına ilişkin hükümler saklı kalmak
şartıyla, çağrıya ilişkin usule uyulmaksızın, genel kurul olarak
toplanabilir ve bu toplantı nisabı varolduğu sürece karar alabilirler.

\(2) Çağrısız toplanan genel kurulda, gündeme oybirliği ile madde
eklenebilir; aksine esas sözleşme hükmü geçersizdir.

**E) Toplantının yapılması**

**I - Hazır bulunanlar listesi**

**MADDE 417**- (1) Yönetim kurulu, Sermaye Piyasası Kanununun 10/A
maddesi uyarınca genel kurula katılabilecek kayden izlenen payların
sahiplerine ilişkin listeyi, Merkezi Kayıt Kuruluşundan sağlayacağı “pay
sahipleri çizelgesi”ne göre düzenler.

\(2) Yönetim kurulu, kayden izlenmeyen paylar ile ilgili olarak genel
kurula katılabilecekler listesini düzenlerken, senede bağlanmamış
bulunan veya nama yazılı olan paylar ile ilmühaber sahipleri için pay
defteri kayıtlarını, hamiline yazılı pay senedi sahipleri bakımından da
giriş kartı alanları dikkate alır.

11072

\(3) Bu maddenin birinci ve ikinci fıkralarına göre düzenlenecek genel
kurula katılabilecekler listesi, yönetim kurulu başkanı tarafından
imzalanır ve toplantıdan önce genel kurulun yapılacağı yerde
bulundurulur. Listede özellikle, pay sahiplerinin ad ve soyadları veya
unvanları, adresleri, sahip oldukları pay miktarı, payların itibarî
değerleri, grupları, şirketin esas sermayesi ile ödenmiş olan tutar veya
çıkarılmış sermaye toplantıya aslen ve temsil yoluya katılacakların imza
yerleri gösterilir.

\(4) Genel kurula katılanların imzaladığı liste “hazır bulunanlar
listesi” adını alır.

\(5) Sermaye Piyasası Kanununun 10/A maddesi uyarınca kayden izlenen
paylara ilişkin pay sahipleri çizelgesinin Merkezi Kayıt Kuruluşundan
sağlanmasının usul ve esasları, gereğinde genel kurul toplantısının
yapılacağı gün ile sınırlı olmak üzere payların devrinin yasaklanması ve
ilgili diğer konular Sermaye Piyasası Kurulu tarafından bir tebliğ ile
düzenlenir.

**II - Toplantı ve karar nisabı**

**MADDE 418**- (1) Genel kurullar, bu Kanunda veya esas sözleşmede,
aksine daha ağır nisap öngörülmüş bulunan hâller hariç, sermayenin en az
dörtte birini karşılayan payların sahiplerinin veya temsilcilerinin
varlığıyla toplanır. Bu nisabın toplantı süresince korunması şarttır.
İlk toplantıda anılan nisaba ulaşılamadığı takdirde, ikinci toplantının
yapılabilmesi için nisap aranmaz.

\(2) Kararlar toplantıda hazır bulunan oyların çoğunluğu ile verilir.

**III - Toplantı başkanlığı ve iç yönerge**

**MADDE 419**- (1) Esas sözleşmede aksine herhangi bir düzenleme yoksa,
toplantıyı, genel kurul tarafından seçilen, pay sahibi sıfatını taşıması
şart olmayan bir başkan yönetir. Başkan tutanak yazmanı ile gerek
görürse oy toplama memurunu belirleyerek başkanlığı oluşturur. Gereğinde
başkan yardımcısı da seçilebilir.

\(2) Anonim şirket yönetim kurulu, genel kurulun çalışma esas ve
usullerine ilişkin kuralları içeren, Gümrük ve Ticaret Bakanlığı
tarafından, asgari unsurları belirlenecek olan bir iç yönerge hazırlar
ve genel kurulun onayından sonra yürürlüğe koyar. Bu iç yönerge tescil
ve ilan edilir.

**IV - Toplantının ertelenmesi**

**MADDE 420**- (1) Finansal tabloların müzakeresi ve buna bağlı konular,
sermayenin onda birine, halka açık şirketlerde yirmide birine sahip pay
sahiplerinin istemi üzerine, genel kurulun bir karar almasına gerek
olmaksızın, toplantı başkanının kararıyla bir ay sonraya bırakılır.
Erteleme, 414 üncü maddenin birinci fıkrasında yazılı olduğu şekilde pay
sahiplerine ilanla bildirilir ve internet sitesinde yayımlanır. İzleyen
toplantı için genel kurul, kanunda öngörülen usule uyularak toplantıya
çağrılır.

\(2) Azlığın istemiyle bir defa ertelendikten sonra finansal tabloların
müzakeresinin tekrar geri bırakılmasının istenebilmesi, finansal
tabloların itiraza uğrayan ve tutanağa geçmiş bulunan noktaları
hakkında, ilgililer tarafından, dürüst hesap verme ölçüsü ilkeleri
uyarınca cevap verilmemiş olması şarttır.

11073

**V - Esas sözleşme değişikliklerinde toplantı ve karar nisapları**

**MADDE 421**- (1) Kanunda veya esas sözleşmede aksine hüküm bulunmadığı
takdirde, esas sözleşmeyi değiştiren kararlar, şirket sermayesinin en az
yarısının temsil edildiği genel kurulda, toplantıda mevcut bulunan
oyların çoğunluğu ile alınır. İlk toplantıda öngörülen toplantı nisabı
elde edilemediği takdirde, en geç bir ay içinde ikinci bir toplantı
yapılabilir. İkinci toplantı için toplantı nisabı, şirket sermayesinin
en az üçte birinin toplantıda temsil edilmesidir. Bu fıkrada öngörülen
nisapları düşüren veya nispî çoğunluğu öngören esas sözleşme hükümleri
geçersizdir.

\(2) Aşağıdaki esas sözleşme değişikliği kararları, sermayenin tümünü
oluşturan payların sahiplerinin veya temsilcilerinin oybirliğiyle
alınır:

a\) Bilanço zararlarının kapatılması için yükümlülük ve ikincil
yükümlülük koyan kararlar.

b\) Şirketin merkezinin yurt dışına taşınmasına ilişkin kararlar.

\(3) Aşağıdaki esas sözleşme değişikliği kararları, sermayenin en az
yüzde yetmişbeşini oluşturan payların sahiplerinin veya temsilcilerinin
olumlu oylarıyla alınır:

a\) Şirketin işletme konusunun tamamen değiştirilmesi.

b\) İmtiyazlı pay oluşturulması.

c\) Nama yazılı payların devrinin sınırlandırılması.

\(4) İkinci ve üçüncü fıkralarda öngörülen nisaplara ilk toplantıda
ulaşılamadığı takdirde izleyen toplantılarda da aynı nisap aranır.

\(5) Pay senetleri menkul kıymet borsalarında işlem gören şirketlerde,
aşağıdaki konularda karar alınabilmesi için, yapılacak genel kurul
toplantılarında, esas sözleşmelerinde aksine hüküm yoksa, 418 inci
maddedeki toplantı nisabı uygulanır:

a\) Sermayenin artırılması ve kayıtlı sermaye tavanının yükseltilmesine
ilişkin esas sözleşme değişiklikleri.

b\) Birleşmeye, bölünmeye ve tür değiştirmeye ilişkin kararlar.

\(6) İşletme konusunun tamamen değiştirilmesi veya imtiyazlı pay
oluşturulmasına ilişkin genel  kurul kararına olumsuz oy vermiş  nama
yazılı pay sahipleri, bu kararın Türkiye Ticaret Sicili Gazetesinde
yayımlanmasından itibaren altı ay boyunca payların devredilebilirliği
hakkındaki kısıtlamalarla bağlı değildirler.

**VI - Tutanak**

**MADDE 422**- (1) Tutanak, pay sahiplerini veya temsilcilerini,
bunların sahip oldukları payları, gruplarını, sayılarını, itibarî
değerlerini, genel kurulda sorulan soruları, verilen cevapları, alınan
kararları, her karar için kullanılan olumlu ve olumsuz oyların
sayılarını içerir. Tutanak, toplantı başkanlığı ve Bakanlık temsilcisi
tarafından imzalanır; aksi hâlde geçersizdir.

\(2) Yönetim kurulu, tutanağın noterce onaylanmış bir suretini derhâl
ticaret sicili müdürlüğüne vermek ve bu tutanakta yer alan tescil ve
ilana tabi hususları tescil ve ilan ettirmekle yükümlüdür; tutanak
ayrıca hemen şirketin internet sitesine konulur. ^(1)^

**VII - Kararların etkisi**

**MADDE 423**- (1) Genel kurul tarafından verilen kararlar toplantıda
hazır bulunmayan veya olumsuz oy veren pay sahipleri hakkında da
geçerlidir.

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “memurluğuna” ibaresi “müdürlüğüne” şeklinde
değiştirilmiştir.*

11074

**VIII - Bilançonun onaylanmasına ilişkin karar**

**MADDE 424**- (1) Bilançonun onaylanmasına ilişkin genel kurul kararı,
kararda aksine açıklık bulunmadığı takdirde, yönetim kurulu üyelerinin,
yöneticilerin ve denetçilerin ibrası sonucunu doğurur. Bununla beraber,
bilançoda bazı hususlar hiç veya gereği gibi belirtilmemişse veya
bilanço şirketin gerçek durumunun görülmesine engel olacak bazı
hususları içeriyorsa ve bu hususta bilinçli hareket edilmişse onama ibra
etkisini doğurmaz.

**F) Pay sahibinin kişisel hakları**

**I - Genel kurula katılma**

**1. İlke**

**MADDE 425**- (1) Pay sahibi, paylarından doğan haklarını kullanmak
için, genel kurula kendisi katılabileceği gibi, pay sahibi olan veya
olmayan bir kişiyi de temsilcisi olarak genel kurula yollayabilir.
Temsilcinin pay sahibi olmasını öngören esas sözleşme hükmü geçersizdir.

**2. Şirkete karşı yetkili olma**

**MADDE 426**- (1) Senede bağlanmamış paylardan, nama yazılı pay
senetlerinden ve ilmühaberlerden doğan pay sahipliği hakları, pay
defterinde kayıtlı bulunan pay sahibi veya pay sahibince, yazılı olarak
yetkilendirilmiş kişi tarafından kullanılır.

\(2) Hamiline yazılı pay senedinin zilyedi bulunduğunu ispat eden kimse,
şirkete karşı pay sahipliğinden doğan hakları kullanmaya yetkilidir.

**3. Pay sahibinin temsili**

**a) Genel olarak**

**MADDE 427**- (1) Katılma haklarını temsilci olarak kullanan kişi,
temsil edilenin talimatına uyar. Talimata aykırılık, oyu geçersiz
kılmaz. Temsil edilenin temsilciye karşı hakları saklıdır.

\(2) Hamiline yazılı pay senedini, rehin, hapis hakkı, saklama sözleşmesi
veya kullanım ödüncü sözleşmesi ve benzeri sözleşmeler sebebiyle elde
bulunduran kimse, pay sahipliği haklarını, ancak pay sahibi tarafından
özel bir yazılı belge ile yetkilendirilmişse kullanabilir.

**b) Organın temsilcisi, bağımsız temsilci ve kurumsal temsilci**

**MADDE 428**- (1) Şirket, kendisiyle herhangi bir şekilde ilişkisi
bulunan bir kişiyi, genel kurul toplantısında kendileri adına oy
kullanıp ilgili diğer işlemleri yapması için yetkili temsilcileri olarak
atamaları amacıyla pay sahiplerine tavsiye edecekse, bununla birlikte
şirketten tamamen bağımsız ve tarafsız bir diğer kişiyi de aynı görev
için önermeye ve bu iki kişiyi esas sözleşme hükmüne göre ilan edip
şirketin internet sitesine koymaya mecburdur.

\(2) Bundan başka, yönetim kurulu, genel kurul toplantısına çağrı
ilanının Türkiye Ticaret Sicili Gazetesinde yayımlanacağı ve şirket
internet sitesinde yer alacağı tarihten en az kırkbeş gün önce, yapacağı
bir ilan ve internet sitesine koyacağı yönlendirilmiş bir mesajla, pay
sahiplerini, önerdikleri kurumsal temsilcilerin kimliklerini ve bunlara
ulaşılabilecek adres ve elektronik posta adresi ile telefon ve telefaks
numaralarını en çok yedi gün içinde şirkete bildirmeye çağırır. Aynı
çağrıda kurumsal temsilciliğe istekli olanların da şirkete başvurmaları
istenir. Yönetim kurulu, bildirilen kişileri, birinci fıkradaki
kişilerle birlikte, genel kurul toplantısına ilişkin çağrısında,
adreslerini ve onlara ulaşma numaralarını da belirterek, ilan eder ve
internet sitesinde yayımlar. Bu fıkranın gerekleri yerine getirilmeden,
kurumsal temsilci olarak vekâlet toplanamaz.

11075

** **(3) Kurumsal temsilcilik, bir pay sahipliği girişimidir; meslek
olarak ve ivaz karşılığı yürütülemez. Kurumsal temsilci Türk Borçlar
Kanununun 510 uncu maddesini ileri sürerek temsil ettiği pay
sahiplerinden herhangi bir talepte bulunamaz.

\(4) Bildirge, pay sahipleri tarafından kurumsal temsilciye verilmiş
talimat yerine geçer.

\(5) Kusurlu olarak bildirgesine veya kanuna aykırı hareket eden veya
hileli işlemler yapan kurumsal temsilci bu fiil ve kararlarının
sonuçlarından Türk Borçlar Kanununun 506 ncı maddesinin birinci ve
ikinci fıkraları uyarınca sorumlu olur; sorumluluğu kaldıran veya
sınırlayan sözleşmeler geçersizdir.

\(6) Bu maddenin birinci fıkrası uyarınca kendisine temsil yetkisi
verilenler ile pay sahibinin Türk Borçlar Kanununun temsile ilişkin
hükümleri uyarınca yetkilendirdiği temsilci 429 ilâ 431 inci madde
hükümlerine tabî değildir.

**c) Tevdi eden temsilcisi**

**MADDE 429**- (1) Tevdi eden temsilcisi, kendisine tevdi edilmiş
bulunan pay ve pay senetlerinden doğan katılma ve oy haklarını tevdi
eden adına kullanma yetkisini haizse, nasıl hareket etmesi gerektiği
konusunda talimat almak için, her genel kurul toplantısından önce, tevdi
edene başvurmak zorundadır.

\(2) Zamanında istenmiş olup da talimat alınamamışsa, tevdi edilen kişi,
katılma ve oy haklarını, tevdi edenin genel talimatı uyarınca kullanır;
böyle bir talimatın yokluğu hâlinde oy, yönetim kurulunun yaptığı
öneriler yönünde verilir.

\(3) Bu madde anlamında tevdi olunan kişiler, bağlı olacakları esas ve
usuller ve temsil belgesinin içeriği Gümrük ve Ticaret Bakanlığınca bir
yönetmelikle düzenlenir.

**d) Bildirge**

**MADDE 430**- (1) 428 inci maddenin birinci ve ikinci fıkrasında
öngörülen temsilciler, temsil belgelerinin içeriğini ve oylarını hangi
yönde kullanacaklarını, radyo, televizyon, gazete veya diğer araçlarla
ve gerekçeleriyle birlikte açıklarlar.

**e) Bildirim**

**MADDE 431**- (1) 428 inci maddenin birinci ve ikinci fıkralarında
öngörülen temsilciler ile tevdi eden temsilcileri, kendileri tarafından
temsil olunacak payların sayılarını, çeşitlerini, itibarî değerlerini ve
gruplarını şirkete bildirirler. Bu bildirimde, Sermaye Piyasası
Kanununun 10/A  maddesi uyarınca  kayden izlenen paylarla ilgili olarak
bu Kanunun 417 nci maddesinin beşinci fıkrasındaki tebliğ hükümleri de
uygulanır. Aksi hâlde, o genel kurulda alınan kararlar, genel kurula
yetkisiz katılmaya dair hükümler çerçevesinde iptal edilebilir. ^(1)^

\(2) Toplantı başkanı bu bildirimleri açıklar. Bir pay sahibinin istemine
rağmen toplantı başkanı açıklamayı yapmamışsa her pay sahibi şirkete
karşı açacağı dava ile genel kurul kararlarının iptalini isteyebilir.

**4. Birden çok hak sahibi**

**MADDE 432**- (1) Bir pay, birden çok kişinin ortak mülkiyetindeyse,
bunlar içlerinden birini veya üçüncü bir kişiyi, genel kurulda paydan
doğan haklarını kullanması için temsilci olarak atayabilirler.

\(2) Bir payın üzerinde intifa hakkı bulunması hâlinde, aksi
kararlaştırılmamışsa, oy hakkı, intifa hakkı sahibi tarafından
kullanılır. Ancak, intifa hakkı sahibi, pay sahibinin menfaatlerini
hakkaniyete uygun bir şekilde göz önünde tutarak hareket etmemiş olması
dolayısıyla pay sahibine karşı sorumludur.

–––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkranın ikinci cümlesinde yer alan “ikinci” ibaresi “beşinci” şeklinde
değiştirilmiştir.*

11076

**II - Yetkisiz katılma**

**MADDE 433**- (1) Oy hakkının kullanılmasına ilişkin sınırlamaları
dolanmak veya herhangi bir şekilde etkisiz bırakmak amacıyla, payların
veya pay senetlerinin devri ya da pay senetlerinin başkasına verilmesi
geçersizdir.

\(2) Yetkisiz katılmalarla ilgili olarak her pay sahibi, toplantı
başkanlığına itirazda bulunabilir, itirazını ve yönetim kuruluna da
itirazda bulunmuş olduğunu tutanağa geçirtebilir.

**III - Oy hakkı**

**1. İlke**

**MADDE 434**- (1) Pay sahipleri, oy haklarını genel kurulda, paylarının
toplam itibarî değeriyle orantılı olarak kullanır. 1527 nci maddenin
beşinci fıkrası hükmü saklıdır.

\(2) Her pay sahibi sadece bir paya sahip olsa da en az bir oy hakkını
haizdir. Şu kadar ki, birden fazla paya sahip olanlara tanınacak oy
sayısı esas sözleşmeyle sınırlandırılabilir.

\(3) Şirketin finansal durumunun düzeltilmesi sırasında payların itibarî
değerleri indirilmişse payların indiriminden önceki itibarî değeri
üzerinden tanınan oy hakkı korunabilir.

\(4) Gümrük ve Ticaret Bakanlığı halka açık olmayan anonim şirketlerde
birikimli oyu bir tebliğle düzenleyebilir.

**2. Oy hakkının doğumu**

**MADDE 435**- (1) Oy hakkı, payın, kanunen veya esas sözleşmeyle
belirlenmiş bulunan en az miktarının ödenmesiyle doğar.

**3. Oydan yoksunluk**

**MADDE 436**- (1) Pay sahibi kendisi, eşi, alt ve üstsoyu veya bunların
ortağı oldukları şahıs şirketleri ya da hâkimiyetleri altındaki sermaye
şirketleri ile şirket arasındaki kişisel nitelikte bir işe veya işleme
veya herhangi bir yargı kurumu ya da hakemdeki davaya ilişkin olan
müzakerelerde oy kullanamaz.

\(2) Şirket yönetim kurulu üyeleriyle yönetimde görevli imza yetkisini
haiz kişiler, yönetim kurulu üyelerinin ibra edilmelerine ilişkin
kararlarda kendilerine ait paylardan doğan oy haklarını kullanamaz.

**IV - Bilgi alma ve inceleme hakkı**

**MADDE 437**- (1) Finansal tablolar, konsolide finansal tablolar,
yönetim kurulunun yıllık faaliyet raporu, denetleme raporları ve yönetim
kurulunun kâr dağıtım önerisi, genel kurulun toplantısından en az onbeş
gün önce, şirketin merkez ve şubelerinde, pay sahiplerinin incelemesine
hazır bulundurulur. Bunlardan finansal tablolar ve konsolide tablolar
bir yıl süre ile merkezde ve şubelerde pay sahiplerinin bilgi
edinmelerine açık tutulur. Her pay sahibi, gideri şirkete ait olmak
üzere gelir tablosuyla bilançonun bir suretini isteyebilir.

\(2) Pay sahibi genel kurulda, yönetim kurulundan, şirketin işleri;
denetçilerden denetimin yapılma şekli ve sonuçları hakkında bilgi
isteyebilir. Bilgi verme yükümü, 200 üncü madde çerçevesinde şirketin
bağlı şirketlerini de kapsar. Verilecek bilgiler, hesap verme ve
dürüstlük ilkeleri bakımından özenli ve gerçeğe uygun olmalıdır. Pay
sahiplerinden herhangi birine bu sıfatı dolayısıyla genel kurul dışında
bir konuda bilgi verilmişse, diğer bir pay sahibinin istemde bulunması
üzerine, aynı bilgi, gündemle ilgili olmasa da aynı kapsam ve ayrıntıda
verilir. Bu hâlde yönetim kurulu bu maddenin üçüncü fıkrasına dayanamaz.

11077

\(3) Bilgi verilmesi, sadece, istenilen bilgi verildiği takdirde şirket
sırlarının açıklanacağı veya korunması gereken diğer şirket
menfaatlerinin tehlikeye girebileceği gerekçesi ile reddedilebilir.

\(4) Şirketin ticari defterleriyle yazışmalarının, pay sahibinin sorusunu
ilgilendiren kısımlarının incelenebilmesi için, genel kurulun açık izni
veya yönetim kurulunun bu hususta kararı gerekir. İzin alındığı takdirde
inceleme bir uzman aracılığıyla da yapılabilir.

\(5) Bilgi alma veya inceleme istemleri cevapsız bırakılan, haksız olarak
reddedilen, ertelenen ve bu fıkra anlamında bilgi alamayan pay sahibi,
reddi izleyen on gün içinde, diğer hâllerde de makul bir süre sonra
şirketin merkezinin bulunduğu asliye ticaret mahkemesine başvurabilir.
Başvuru basit yargılama usulüne göre incelenir. Mahkeme kararı, bilginin
genel kurul dışında verilmesi talimatını ve bunun şeklini de içerebilir.
Mahkeme kararı kesindir.

\(6) Bilgi alma ve inceleme hakkı, esas sözleşmeyle ve şirket
organlarından birinin kararıyla kaldırılamaz ve sınırlandırılamaz.

**V - Özel denetim isteme hakkı**

**1. Genel kurulun kabulü**

**MADDE 438**- (1) Her pay sahibi, pay sahipliği haklarının
kullanılabilmesi için gerekli olduğu takdirde ve bilgi alma veya
inceleme hakkı daha önce kullanılmışsa, belirli olayların özel bir
denetimle açıklığa kavuşturulmasını,  gündemde yer almasa bile genel
kuruldan isteyebilir.

\(2) Genel kurul istemi onaylarsa, şirket veya her bir pay sahibi otuz
gün içinde, şirket merkezinin bulunduğu yerdeki asliye ticaret
mahkemesinden bir özel denetçi atanmasını isteyebilir.

**2. Genel kurulun reddi**

**MADDE 439**- (1) Genel kurulun özel denetim istemini reddetmesi
hâlinde, sermayenin en az onda birini, halka açık anonim şirketlerde
yirmide birini oluşturan pay sahipleri veya paylarının itibarî değeri
toplamı en az birmilyon Türk Lirası olan pay sahipleri üç ay içinde
şirket merkezinin bulunduğu yer asliye ticaret mahkemesinden özel
denetçi atamasını isteyebilir.

\(2) Dilekçe sahiplerinin, kurucuların veya şirket organlarının, kanunu
veya esas sözleşmeyi ihlal ederek, şirketi veya pay sahiplerini zarara
uğrattıklarını, ikna edici bir şekilde ortaya koymaları hâlinde özel
denetçi atanır. 

**3. Atama**

**MADDE 440**- (1) Mahkeme, şirketi ve istem sahiplerini dinledikten
sonra kararını verir.

\(2) Mahkeme istemi yerinde görürse, istem çerçevesinde inceleme konusunu
belirleyerek bir veya birden fazla bağımsız uzmanı görevlendirir.
Mahkemenin kararı kesindir.

**4. Görev**

**MADDE 441**- (1) Özel denetim, amaca yararlı bir süre içinde ve şirket
işleri gereksiz yere aksatılmaksızın yapılmalıdır.

\(2) Yönetim kurulu, şirketin defterlerinin, yazışmaları dâhil
yazılarının, kasa, kıymetli evrak ve mallar başta olmak üzere,
varlıklarının incelenmesine izin verir. 

\(3) Kurucular, organlar, vekiller, çalışanlar, kayyımlar ve tasfiye
memurları önemli olgular konusunda özel denetçiye bilgi vermekle
yükümlüdür. Uyuşmazlık hâlinde kararı mahkeme verir. Mahkemenin kararı
kesindir.

11078

\(4) Özel denetçi, şirketin özel denetimin sonuçlarına ilişkin görüşünü
alır.

\(5) Özel denetçi sır saklamakla yükümlüdür.

**5. Rapor**

**MADDE 442**- (1) Özel denetçi, incelemenin sonucu hakkında, şirketin
sırlarını da koruyarak, mahkemeye ayrıntılı bir rapor verir.

\(2) Mahkeme, raporu şirkete tebliğ eder ve şirketin, raporun
açıklanmasının şirket sırlarını veya şirketin korunmaya değer diğer
menfaatlerini zarara uğratıp uğratmayacağına ve bu sebeple istem
sahiplerine sunulmamasına ilişkin istemi hakkında karar verir.

\(3) Mahkeme, şirket ve istem sahiplerine, açıklanan rapor hakkında,
değerlendirmeleri bildirmek ve ek soru sormak imkânını tanır.

**6. İşleme konulma ve açıklama**

**MADDE 443**- (1) Yönetim kurulu, raporu ve buna ilişkin
değerlendirmeleri, ilk genel kurula sunar.

\(2) Her pay sahibi, genel kurul toplantısını izleyen bir yıllık süre
içinde şirketten raporun ve yönetim kurulunun görüşünün bir suretinin
verilmesini isteyebilir.

**7. Giderler**

**MADDE 444**- (1) Mahkeme, özel denetçi atanmasını kabul etmişse,
şirketçe ödenmesi gereken avansı ve giderleri belirtir. Özel hâl ve
şartların haklı göstermesi hâlinde giderler kısmen veya tamamen istem
sahiplerine yükletilebilir.

\(2) Genel kurul özel denetçinin atanmasına karar vermişse giderler
şirkete ait olur.

**G) Genel kurul kararlarının iptali**

**I - İptal sebepleri**

**MADDE 445**- (1) 446 ncı maddede belirtilen kişiler, kanun veya esas
sözleşme hükümlerine ve özellikle dürüstlük kuralına aykırı olan genel
kurul kararları aleyhine, karar tarihinden itibaren üç ay içinde, şirket
merkezinin bulunduğu yerdeki asliye ticaret mahkemesinde iptal davası
açabilirler.

**II - İptal davası açabilecek kişiler**

**MADDE 446**- (1) a) Toplantıda hazır bulunup da karara olumsuz oy
veren ve bu muhalefetini tutanağa geçirten, 

b\) Toplantıda hazır bulunsun veya bulunmasın, olumsuz oy kullanmış olsun
ya da olmasın; çağrının usulüne göre yapılmadığını, gündemin gereği gibi
ilan edilmediğini, genel kurula katılma yetkisi bulunmayan kişilerin
veya temsilcilerinin toplantıya katılıp oy kullandıklarını, genel kurula
katılmasına ve oy kullanmasına haksız olarak izin verilmediğini ve
yukarıda sayılan aykırılıkların genel kurul kararının alınmasında etkili
olduğunu ileri süren pay sahipleri,

c\) Yönetim kurulu,

d\) Kararların yerine getirilmesi, kişisel sorumluluğuna sebep olacaksa
yönetim kurulu üyelerinden her biri,

iptal davası açabilir.

11079

**H) Butlan**

**MADDE 447**- (1) Genel kurulun, özellikle;

a\) Pay sahibinin, genel kurula katılma, asgari oy, dava ve kanundan
kaynaklanan vazgeçilemez nitelikteki haklarını sınırlandıran veya
ortadan kaldıran,

b\) Pay sahibinin bilgi alma, inceleme ve denetleme haklarını, kanunen
izin verilen ölçü dışında sınırlandıran,

c\) Anonim şirketin temel yapısını bozan veya sermayenin korunması
hükümlerine aykırı olan,

kararları batıldır.

**I) Çeşitli hükümler**

**I - İlan, teminat ve kanun yolu**

**MADDE 448**- (1) Yönetim kurulu iptal veya butlan davasının açıldığını
ve duruşma gününü usulüne uygun olarak ilan eder ve şirketin internet
sitesine koyar.

\(2) İptal davasında üç aylık hak düşüren sürenin sona ermesinden önce
duruşmaya başlanamaz. Birden fazla iptal davası açıldığı takdirde
davalar birleştirilerek görülür.

\(3) Mahkeme, şirketin istemi üzerine muhtemel zararlarına karşı
davacıların teminat göstermesine karar verebilir. Teminatın nitelik ve
miktarını mahkeme belirler.

**II - Kararın yürütülmesinin geri bırakılması**

**MADDE 449**- (1) Genel kurul kararı aleyhine iptal veya butlan davası
açıldığı takdirde mahkeme, yönetim kurulu üyelerinin görüşünü aldıktan
sonra, dava konusu kararın yürütülmesinin geri bırakılmasına karar
verebilir.

**III - Kararın etkisi**

**MADDE 450**- (1) Genel kurul kararının iptaline veya butlanına ilişkin
mahkeme kararı, kesinleştikten sonra bütün pay sahipleri hakkında hüküm
ifade eder. Yönetim kurulu bu kararın bir suretini derhâl ticaret
siciline tescil ettirmek ve internet sitesine koymak zorundadır.

**IV - Kötüniyetle iptal ve butlan davası açanların sorumluluğu**

**MADDE 451**- (1) Genel kurulun kararına karşı, kötüniyetle iptal veya
butlan davası açıldığı takdirde, davacılar bu sebeple şirketin uğradığı
zararlardan müteselsilen sorumludurlar.

**BEŞİNCİ BÖLÜM**

**Esas Sözleşmenin Değiştirilmesi**

**BİRİNCİ AYIRIM**

**Genel Olarak**

**A) İlke**

**MADDE 452**- (1) Genel kurul, aksine esas sözleşmede hüküm bulunmadığı
takdirde, kanunda öngörülen şartlara uyarak, esas sözleşmenin bütün
hükümlerini değiştirebilir; müktesep ve vazgeçilmez haklar saklıdır.

**B) Usul**

**I - Gümrük ve Ticaret Bakanlığının izni ve genel kurul kararı**

**MADDE 453**- (1) Genel kurul, esas sözleşmenin değiştirilmesi için
toplantıya çağrıldığı takdirde; 333 üncü madde uyarınca Gümrük ve
Ticaret Bakanlığının izninin alınmasının gerekli olduğu şirketlerde izni
alınmış, diğer şirketlerde, yönetim kurulunca karara bağlanmış bulunan
değişiklik taslağının, değiştirilecek mevcut hükümlerle birlikte 414
üncü maddenin birinci

11080

fıkrasının birinci cümlesinde belirtildiği şekilde ilanı gerekir. Genel
kurulun kararına 421 inci maddede öngörülen nisaplar uygulanır.

**II - İmtiyazlı pay sahipleri özel kurulu**

**MADDE 454**- (1) Genel kurulun esas sözleşmenin değiştirilmesine,
yönetim kuruluna sermayenin   arttırılması   konusunda  yetki
 verilmesine   dair   kararıyla   yönetim  kurulunun sermayenin
  arttırılmasına   ilişkin   kararı   imtiyazlı  pay sahiplerinin
 haklarını  ihlal  edecek nitelikte ise bu karar anılan pay sahiplerinin
yapacakları özel bir toplantıda, aşağıdaki hükümler uyarıca, alacakları
bir kararla onanmadıkça uygulanamaz.

\(2) Yönetim kurulu, en geç genel kurul kararının ilan edildiği tarihten
itibaren bir ay içinde özel kurulu toplantıya çağırır. Aksi hâlde, her
imtiyazlı pay sahibi yönetim kurulunun çağrı süresinin son gününden
başlamak üzere, onbeş gün içinde, bu kurulun toplantıya çağrılmasını
şirketin merkezinin bulunduğu yer asliye ticaret  mahkemesinden
isteyebilir.

\(3) Özel kurul imtiyazlı payları temsil eden sermayenin yüzde altmışının
çoğunluğuyla toplanır ve toplantıda temsil edilen payların çoğunluğuyla
karar alır. İmtiyazlı pay sahiplerinin haklarının ihlal edildiği
sonucuna varılırsa karar gerekçeli bir tutanakla belirtilir. Tutanağın
on gün içinde şirket yönetim kuruluna teslimi zorunludur. Tutanakla
birlikte, genel kurul kararının onaylanmasına olumsuz oy verenlerin, en
az nisabı oluşturan sayıda imzalarını içeren liste ile bu maddenin
sekizinci fıkrası hükmü gereği açılabilecek dava için geçerli olmak
üzere ortak bir tebligat adresi de yönetim kuruluna verilir. Tutanak,
birlikte verilen bilgilerle beraber tescil ve Türkiye Ticaret Sicili
Gazetesinde ilan edilir. Bu hükümdeki şartlara uyulmadığı takdirde özel
kurul kararı alınmamış sayılır.

\(4) Genel kurulda, imtiyazlı payların sahip veya temsilcileri, esas
sözleşmenin değiştirilmesine, üçüncü fıkrada öngörülen toplantı ve karar
nisabına uygun olarak olumlu oy vermişlerse ayrıca özel toplantı
yapılmaz.

\(5) Çağrıya rağmen, süresi içinde özel kurul toplanamazsa, genel kurul
kararı onaylanmış sayılır.

\(6) Özel kurul toplantısında, 407 nci maddenin üçüncü fıkrası
çerçevesinde, Bakanlık temsilcisi de hazır bulunur ve tutanağı imzalar.

\(7) Yönetim kurulu, özel kurulun onaylamama kararı aleyhine, karar
tarihinden itibaren bir ay içinde, genel kurulun söz konusu kararının
pay sahiplerinin haklarını ihlal etmediği gerekçesi ile, bu kararın
iptali ile genel kurul kararının tescili davasını, şirketin merkezinin
bulunduğu yer asliye ticaret mahkemesinde açabilir.

\(8) İptal davası, genel kurul kararının onaylanmasına olumsuz oy
kullananlara karşı yöneltilir.

**III - Tescil**

**MADDE 455**- (1) Esas sözleşmenin değiştirilmesine ilişkin genel kurul
kararı, yönetim kurulu tarafından, şirket merkezinin ve şubelerinin
bulunduğu yerin ticaret siciline tescil edilir; ayrıca ilana bağlı
hususlar ilan ettirilir; tescil ve ilan edilen karar şirketin internet
sitesine konulur. Değiştirme kararı üçüncü kişilere karşı tescilden önce
hüküm ifade etmez.

11081

**İKİNCİ AYIRIM**

**Özel Değişiklikler**

**A) Sermayenin artırılması**

**I - Ortak hükümler**

**1. Genel olarak**

**MADDE 456**- (1) İç kaynaklardan yapılan artırım hariç,  payların
nakdî bedelleri tamamen ödenmediği sürece sermaye artırılamaz. Sermayeye
oranla önemli sayılmayan tutarların ödenmemiş olması sermaye artırımını
engellemez.

\(2) Artırıma, esas sermaye sisteminde 459 uncu maddeye göre genel kurul;
kayıtlı sermaye sisteminde, 460 ıncı madde gereğince, yönetim kurulu
karar verir. Esas sözleşmenin ilgili hükümlerinin, gerekli olduğu
hâllerde izni alınmış bulunan değişik şekli, genel kurulda
değiştirilerek kabul edilmişse, bunun Gümrük ve Ticaret Bakanlığınca
onaylanması şarttır.

\(3) Artırım, genel kurul veya yönetim kurulu kararı tarihinden itibaren
üç ay içinde tescil edilemediği takdirde, genel kurul veya yönetim
kurulu kararı ve alınmışsa izin geçersiz hâle gelir ve 345 inci maddenin
ikinci fıkrası uygulanır.

\(4) 353 ve 354 üncü maddeler ile 355 inci maddenin birinci fıkrası tüm
sermaye artırımı türlerine kıyas yoluyla uygulanır.

\(5) Sermayenin artırılması kararının tesciline, aşağıdaki özel hükümler
saklı kalmak kaydıyla, 455 inci madde uygulanır.

**2. Yönetim kurulunun beyanı**

**MADDE 457**- (1) Yönetim kurulu tarafından sermaye artırımının türüne
göre bir beyan imzalanır. Beyan, bilgiyi açık, eksiksiz, doğru ve dürüst
bir şekilde verme ilkesine göre hazırlanır.

\(2) Beyanda;

a\) Nakdî sermaye konuluyorsa; artırılan kısmın tamamen taahhüt edildiği,
kanun veya esas sözleşme gereğince ödenmesi gerekli tutarın ödendiği;
ayni sermaye konuluyor veya bir ayın devralınıyorsa bunlara verilecek
karşılığın uygun olduğu (…) ^(1)^ devralınan ayni sermaye, aynın türü,
değerlendirmenin yöntemi, isabeti ve haklılığı; bir borcun takası söz
konusu ise, bu borcun varlığı, geçerliliği ve takas edilebilirliği;
sermayeye dönüştürülen fonun veya yedek akçenin serbestçe tasarruf
olunabilirliği; gerekli organların ve kurumların onaylarının   alındığı;
  kanuni   ve   idari   gerekliliklerin   yerine   getirildiği;   rüçhan
 hakları sınırlandırılmış veya kaldırılmışsa bunun sebepleri, miktarı ve
oranı; kullanılmayan rüçhan haklarının kimlere, niçin, ne fiyatla
verildiği hakkında belgeli ve gerekçeli açıklamalar yer alır. ^(1)^

b\) İç kaynaklardan yapılan sermaye artırımının hangi kaynaklardan
karşılandığı, bu kaynakların gerçekliği ve şirket malvarlığı içinde
varoldukları konusunda garanti verilir.

c\) Şartlı sermaye artırımının ve uygulamasının kanuna uygunluğu
belirtilir.

d\) (…) ^(2)^ hizmet sunanlara ve diğer kimselere ödenen ücretler,
sağlanan menfaatler hakkında, emsalleriyle karşılaştırma yapılarak,
bilgi verilir. ^(2)^

––––––––––––––

*(1) 15/7/2016 tarihli ve 6728 sayılı Kanunun 73 üncü maddesiyle, bu
bentte yer alan yer alan “ve 349 uncu maddede yer alan hususların somut
olayda mevcut bulunması hâlinde bunlara ilişkin açıklamalar” ibaresi
yürürlükten kaldırılmıştır.*

*(2) 26/6/2012 tarihli ve 6335 sayılı Kanunun 41 inci maddesiyle, bu
bentte yer alan “Sermaye artırımını inceleyen işlem denetçisi ile”
ibaresi madde metninden çıkarılmıştır.*

11082

**3. Denetleme raporu**

**MADDE 458**- **(Mülga: 26/6/2012-6335/42 md.)**

**II - Sermaye taahhüdü yoluyla artırım**

**1. Esas sermaye sisteminde**

**MADDE 459**- (1) Artırılan sermayeyi temsil eden payların tamamı ya
değişik esas sözleşmede ya da iştirak taahhütnamelerinde taahhüt edilir.

\(2) İştirak taahhüdü, yeni pay almaya ilişkin 461 inci madde
çerçevesinde, kayıtsız, şartsız ve yazılı olarak yapılır. İştirak
taahhütnamesi, taahhütnamenin verilmesine sebep olan sermaye artırımı
belirtilerek; taahhüt edilen payların sayılarını, itibarî değerlerini,
cinslerini, gruplarını, peşin ödenen tutarı, taahhütle bağlı olunulan
süreyi ve varsa çıkarma primi ile taahhüt sahibinin imzasını içerir.

\(3) Bu tür sermaye artırımında nakdî sermaye taahhüdüne 341 inci, ayni
sermaye konulmasına 342 ve 343 üncü, bedellerin ödenmesine 344 ve 345
inci, halka arz edilecek paylara 346 ncı, ihraç edilecek paylara 347 nci
madde kıyas yoluyla uygulanır.

**2. Kayıtlı sermaye sisteminde**

**MADDE 460**- (1) Halka açık olmayan bir anonim şirkette, ilk veya
değiştirilmiş esas sözleşme ile, esas sözleşmede belirlenen kayıtlı
sermaye tavanına kadar sermayeyi artırma yetkisi, yönetim kuruluna
tanındığı takdirde, bu kurul, sermaye artırımını, bu Kanundaki hükümler
çerçevesinde ve esas sözleşmede öngörülen yetki sınırları içinde
gerçekleştirebilir. Bu yetki en çok beş yıl için tanınabilir.

\(2) Sermayenin artırılabilmesi için, yönetim kurulu, esas sözleşmenin
sermayeye ilişkin hükümlerinin, 333 üncü madde uyarınca gerekli olması
hâlinde, Gümrük ve Ticaret Bakanlığından izni alınmış şekillerini,
sermayenin artırılmasına ilişkin kararını, imtiyazlı paylara ve rüçhan
haklarına ilişkin sınırlamaları, prime dair kayıtları ve bunun
uygulanması hakkındaki kuralları, esas sözleşmede öngörüldüğü şekilde
ilan eder ve internet sitesinde yayımlar.  Yönetim   kurulu,  bu
 kararında;  artırılan   sermayenin   tutarını,   çıkarılacak  yeni
payların itibarî değerlerini, sayılarını, cinslerini, primli ve
imtiyazlı olup olmadıklarını, rüçhan hakkının sınırlandırılıp
sınırlandırılmadığını, kullanılma şartları ile süresini belirtir ve bu
hususlarla kamuyu aydınlatma ilkesi uyarınca gerekli olan diğer
konularda bilgi verir.

\(3) Çıkarılacak yeni payların taahhüdü, ödenmesi gereken en az nakdî
tutar, ayni sermaye konulması ve diğer konular hakkında 459 uncu madde
hükümleri kıyas yoluyla uygulanır.

\(4) Yönetim kurulunun, imtiyazlı veya itibarî değerinin üzerinde pay
çıkarabilmesi ve pay sahiplerinin yeni pay alma haklarını
sınırlandırabilmesi için esas sözleşmeyle yetkilendirilmiş olması
şarttır.

\(5) Yönetim kurulu kararları aleyhine, pay sahipleri ve yönetim kurulu
üyeleri, 445 inci maddede öngörülen sebeplerin varlığı hâlinde kararın
ilanı tarihinden itibaren bir ay içinde iptal davası açabilirler. Bu
davaya 448 ilâ 451 inci maddeler kıyas yoluyla uygulanır.

11083

\(6) Sermaye artırımının yukarıdaki hükümlere uygun olarak
gerçekleştirilmesinden sonra, çıkarılmış sermayeyi gösteren esas
sözleşmenin sermaye maddesinin yeni şekli, yönetim kurulunca tescil
ettirilir.

\(7) Sermaye Piyasası Kanununun halka açık anonim şirketlere ilişkin
hükümleri saklıdır.

**3. Rüçhan hakkı**

**MADDE 461**- (1) Her pay sahibi, yeni çıkarılan payları, mevcut
paylarının sermayeye oranına göre, alma hakkını haizdir.

\(2) Genel kurulun, sermayenin artırımına ilişkin kararı ile pay
sahibinin rüçhan hakkı, ancak haklı sebepler bulunduğu takdirde ve en az
esas sermayenin yüzde altmışının olumlu oyu ile sınırlandırılabilir veya
kaldırılabilir. Özellikle, halka arz, işletmelerin, işletme
kısımlarının, iştiraklerin devralınması ve işçilerin şirkete katılmaları
haklı sebep kabul olunur. Rüçhan hakkının sınırlandırılması ve
kaldırılmasıyla, hiç kimse haklı görülmeyecek şekilde, yararlandırılamaz
veya kayba uğratılamaz. Nisaba ilişkin şart dışında bu hüküm kayıtlı
sermaye sisteminde yönetim kurulu kararına da uygulanır. Yönetim kurulu,
rüçhan hakkının sınırlandırılmasının veya kaldırılmasının gerekçelerini;
yeni payların primli ve primsiz çıkarılmasının sebeplerini; primin nasıl
hesaplandığını bir rapor ile açıklar. Bu rapor da tescil ve ilan edilir.

\(3) Yönetim kurulu yeni pay alma hakkının kullanılabilmesinin esaslarını
bir karar ile belirler ve bu kararda pay sahiplerine en az onbeş gün
süre verir. Karar tescil ve 35 inci maddedeki (…) ^(1)^ gazetede ilan
olunur. Ayrıca şirketin internet sitesine konulur. ^(1)^

\(4) Rüçhan hakkı devredilebilir.

\(5) Şirket, rüçhan hakkı tanıdığı pay sahiplerinin, bu haklarını
kullanmalarını, nama yazılı payların devredilmelerinin esas sözleşmeyle
sınırlandırılmış olduğunu ileri sürerek engelleyemez.

**III - İç kaynaklardan sermaye artırımı**

**MADDE 462**- (1) Esas sözleşme veya genel kurul kararıyla ayrılmış ve
belirli bir amaca özgülenmemiş  yedek  akçeler ile  kanuni yedek
akçelerin serbestçe kullanılabilen kısımları ve mevzuatın bilançoya
konulmasına ve sermayeye eklenmesine izin verdiği fonlar sermayeye
dönüştürülerek sermaye iç kaynaklardan artırılabilir.

\(2) Sermayenin artırılan kısmını, iç kaynaklardan karşılayan tutarın
şirket bünyesinde gerçekten varolduğu, onaylanmış yıllık bilanço ve
yönetim kurulunun vereceği açık ve yazılı bir beyanla  doğrulanır.
 Bilanço tarihinin  üzerinden  altı  aydan  fazla  zaman  geçmiş olduğu
takdirde, yeni bir bilanço çıkarılması ve bunun yönetim kurulu
tarafından onaylanmış olması şarttır. ^(2)^

\(3) Bilançoda sermayeye eklenmesine mevzuatın izin verdiği fonların
bulunması hâlinde, bu fonlar sermayeye dönüştürülmeden, sermaye taahhüt
edilmesi yoluyla sermaye artırılamaz. Hem bu fonların sermayeye
dönüştürülmesi hem de aynı zamanda ve aynı oranda sermayenin taahhüt
edilmesi yoluyla sermaye artırılabilir. Artırım genel kurul veya yönetim
kurulu kararının ve esas sözleşmenin ilgili maddelerinin değişik
şeklinin tescili ile kesinleşir. Tescil ile o anda mevcut pay sahipleri
mevcut paylarının sermayeye oranına göre bedelsiz payları kendiliğinden
iktisap ederler. Bedelsiz paylar üzerindeki hak kaldırılamaz ve
sınırlandırılamaz; bu haktan vazgeçilemez.

––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “gazete ile tirajıen az ellibin olan ve yurt düzeyinde
dağıtımı yapılan bir” ibaresi madde metninden çıkarılmıştır.*

*(2) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “işlem denetçisinin” ibaresi “yönetim kurulunun” ve
“işlem denetçisi” ibaresi “yönetim kurulu” şeklinde değiştirilmiştir.*

11084

**IV - Şarta bağlı sermaye artırımı**

**1. İlke**

**MADDE 463**- (1) Genel kurul, yeni çıkarılan tahviller veya benzeri
borçlanma araçları nedeniyle, şirketten veya topluluk şirketlerinden
alacaklı olanlara veya çalışanlara, esas sözleşmede değiştirme veya alım
haklarını kullanmak yoluyla yeni payları edinmek hakkı  sağlamak
suretiyle, sermayenin şarta bağlı artırılmasına karar verebilir.

\(2) Sermaye, değiştirme veya alım hakkı kullanıldığı ve sermaye borcu
takas veya ödeme yoluyla yerine getirildiği anda ve ölçüde kendiliğinden
artar.

**2. Sınırlar**

**MADDE 464**- (1) Şartlı olarak artırılan sermayenin toplam itibarî
değeri sermayenin yarısını aşamaz.

\(2) Yapılan ödeme, en az, nominal değere eşit olmalıdır.

**3. Esas sözleşmedeki dayanak**

**MADDE 465**- (1) Esas sözleşme;

a\) Şarta bağlı sermaye artırımının itibarî değerini,

b\) Payların sayılarını, itibarî değerlerini, türlerini,

c\) Değiştirme veya alım hakkından yararlanabilecek grupları,

d\) Mevcut pay sahiplerinin rüçhan haklarının kaldırılmış bulunduğunu ve
bunun miktarını,

e\) Belli pay gruplarına tanınacak imtiyazları,

f\) Yeni nama yazılı payların devrine ilişkin sınırlamaları,

içerir.

\(2) Tahviller ve benzeri borçlanma araçlarına bağlı değiştirme ve alım
hakları içeren tahviller veya benzeri borçlanma araçları, öncelikle pay
sahiplerine önerilmiyorsa, esas sözleşme ayrıca;

a\) Değiştirme veya alım haklarının kullanılma şartlarını,

b\) İhraç bedelinin hesaplanmasına ilişkin esasları,

da açıklar.

\(3) Şarta bağlı sermaye artırımına ilişkin esas sözleşme hükmünün
tescilinden önce tanınmış bulunan değiştirme ve alım hakları batıldır.

**4. Pay sahiplerinin korunması**

**MADDE 466**- (1) Şarta bağlı sermaye artırımında, tahvillere ve
benzeri borçlanma araçlarına bağlı olarak değiştirme ve alım hakları
içeren senetler ihraç edildiği takdirde, bunlar önce, mevcut payları
oranında, pay sahiplerine  önerilir.

\(2) Bu önerilmeye muhatap olma hakkı, haklı sebeplerin varlığında
kaldırılabilir veya sınırlandırılabilir.

\(3) Şarta bağlı sermaye artırımı için gerekli olan rüçhan ve önerilmeye
muhatap olma haklarının kaldırılması veya sınırlandırılmasından dolayı,
hiç kimse haklı görülmeyecek bir şekilde yararlandırılamaz veya kayba
uğratılamaz.

**5. Değiştirme veya alım hakkını haiz bulunan kişilerin korunması**

**MADDE 467**- (1) Kendilerine nama yazılı payları iktisap etme hakkı
tanınmış bulunan değiştirme veya alım hakkını haiz alacaklılar veya
çalışanlar, bu tür payların devirlerinin sınırlandırılmış olduğu
gerekçesiyle, söz konusu hakları kullanmaktan engellenemezler; meğerki,
bu husus, esas sözleşmede ve izahnamede saklı tutulmuş olsun.

11085

\(2) Değiştirme veya alım hakları, sermaye artırımı yapılması, yeni
değiştirme veya alım hakları tanınması veya başka bir yolla kayba
uğratılamaz; meğerki, değiştirme fiyatı indirilmiş veya hak sahiplerine
uygun bir denkleştirme sağlanmış ya da aynı şekilde, pay sahiplerinin
hakları da kayba uğratılmış olsun.

**6. Sermaye artırımının gerçekleştirilmesi**

**a) Hakların kullanılması, sermaye taahhüdü**

**MADDE 468**- (1) Değiştirme ve alım hakları, esas sözleşmenin şarta
bağlı sermaye artırımına ilişkin hükmüne gönderme yapan yazılı bir beyan
ile kullanılır; mevzuat, ihraç izahnamesinin yayımlanmasını  gerekli
gördüğü takdirde, buna da göndermede bulunulur.

\(2) Taahhüdün ifası, para yatırılması veya takas yoluyla bir mevduat
veya katılım bankası aracılığıyla gerçekleştirilir.

\(3) Pay sahipliği hakları sermaye taahhüdünün ifası ile doğar.

**b) Uygunluğun doğrulanması**

**MADDE 469**- **(Mülga: 26/6/2012-6335/42 md.)**

**c) Esas sözleşmenin uygun duruma getirilmesi**

**MADDE 470**- (1) **(Değişik: 26/6/2012-6335/23 md.)** Yönetim kurulu,
sermaye artırımı beyannamesinde, yeni çıkarılan payların sayısını,
itibarî değerini, türlerini, belirli gruplara tanınan imtiyazları veya
hesap döneminin sonundaki sermayenin durumunu belirler. Yönetim kurulu
esas sözleşmeyi mevcut duruma uyarlar.

\(2) **(Mülga: 26/6/2012-6335/23 md.)**

**d) Ticaret siciline tescil**

**MADDE 471**- (1) Yönetim kurulu, hesap döneminin kapanmasından
itibaren en geç üç ay içinde, esas sözleşme değişikliğini ticaret
siciline tescil ettirir; sermaye artırımına ilişkin yönetim kurulu
beyannamesini (…) ^(2)^ sicile tevdi eder. ^(1)(2)^

**7. Esas sözleşmeden çıkarma**

**MADDE 472**- **(Değişik: 26/6/2012-6335/24 md.) **

\(1) Değiştirme ve alım haklarının sona ermesi üzerine yönetim kurulu,
şarta bağlı sermaye artırımına ilişkin hükmü esas sözleşmeden çıkarır.
Hüküm sicilde de silinir.

**B) Esas sermayenin azaltılması**

**I - Karar**

**MADDE 473**- (1) Bir anonim şirket sermayesini azaltarak, azaltılan
kısmın yerine geçmek üzere bedelleri tamamen ödenecek yeni paylar
çıkarmıyorsa, genel kurul, esas sözleşmenin gerektiği şekilde
değiştirilmesini karara bağlar. Genel kurul toplantısına ilişkin çağrı
ilanlarında, mektuplarda ve internet sitesi bildiriminde, sermaye
azaltılmasına gidilmesinin sebepleri ile azaltmanın amacı ve azaltmanın
ne şekilde yapılacağı ayrıntılı bir şekilde ve hesap verme ilkelerine
uygun olarak açıklanır. Ayrıca yönetim kurulu bu husuları içeren bir
raporu genel kurula sunar, genel kurulca onaylanmış rapor tescil ve ilan
edilir.

––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “beyannamesi” ibaresi “beyannamesini” şeklinde
değiştirilmiştir.*

*(2) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ile denetleme doğrulamasını” ibaresi madde metninden
çıkarılmıştır.*

11086

\(2) (…) ^(1)^ sermayenin azaltılmasına rağmen şirket alacaklılarının
haklarını tamamen karşılayacak miktarda aktifin şirkette varlığı
belirlenmiş olmadıkça sermayenin azaltılmasına karar verilmez. ^(1)^

\(3) Genel kurulun kararına 421 inci maddenin üçüncü fıkrasının birinci
cümlesi uygulanır. Kararda (…) ^(1)^ sermayenin azaltılmasının ne tarzda
yapılacağı gösterilir. ^(1)^

\(4) Esas sermayenin azaltılması sebebiyle kayıtlara göre doğacak defter
kârı sadece payların yok edilmesinde kullanılabilir.

\(5) Sermaye hiçbir suretle 332 nci madde ile belirlenen en az tutardan
aşağı indirilemez.

\(6) Bu madde ile 474 ve 475 inci maddeler, kayıtlı sermaye sisteminde
çıkarılmış sermayenin azaltılmasına kıyas yoluyla uygulanır.

**II - Alacaklılara çağrı**

**MADDE 474**- (1) Genel kurul esas sermayenin azaltılmasına karar
verdiği takdirde, yönetim kurulu, bu kararı şirketin internet sitesine
koyduktan başka, 35 inci maddede anılan gazetede ve aynı zamanda esas
sözleşmede öngörüldüğü şekilde, yedişer gün arayla, üç defa ilan eder.
İlanda alacaklılara, Türkiye Ticaret Sicili Gazetesindeki üçüncü ilandan
itibaren iki ay içinde, alacaklarını bildirerek bunların ödenmesini veya
teminat altına alınmasını isteyebileceklerini belirtir. Şirketçe bilinen
alacaklılara ayrıca çağrı mektupları gönderilir.

\(2) Sermaye, zararlar sonucunda bilançoda oluşan bir açığı kapatmak
amacıyla ve bu açıklar oranında azaltılacak olursa, yönetim kurulunca
alacaklıları çağırmaktan ve bunların haklarının ödenmesinden veya
teminat altına alınmasından vazgeçilebilir.

**III - Kararların yerine getirilmesi**

**MADDE 475**- (1) Sermaye, ancak alacaklılara verilen sürenin sona
ermesinden ve beyan edilen alacakların ödenmesinden veya teminat altına
alınmasından sonra azaltılabilir; aksi hâlde alacaklılar şirketin
merkezinin bulunduğu yerdeki asliye ticaret mahkemesinde sermayenin
azaltılması işleminin tescilinin ilan edilmesinden itibaren iki yıl
içinde sermayenin azaltılmasının iptali davası açabilirler. Teminatın
yetersizliği hâlinde de yargı yolu açıktır.

\(2) Azaltma kararının uygulanabilmesi için, pay senetleri miktarının,
değiştirme veya damgalama yoluyla ya da diğer bir şekilde azaltılmasının
gerekli olduğu hâllerde bu husus için yapılan ihtara rağmen geri
verilmeyen pay senetleri şirketçe iptal edilebilir. Tebliğde şirkete
geri verilmeyen senetlerin iptal edilecekleri yazılır.

\(3) Pay sahiplerinin, değiştirilmek üzere şirkete geri verdikleri pay
senetlerinin miktarı, karar gereğince değiştirmeye yetmezse, bu senetler
iptal olunarak bunların karşılığında verilmesi gereken yeni senetler
satılıp paylarına düşen miktar şirkette saklanır.

\(4) Yukarıdaki fıkralarla, 473 ve 474 üncü maddelerde yazılı şartlara
uyulmuş olduğunu gösteren belgeler ibraz edilmedikçe esas sermayenin
azaltılmasına dair karar ve sermayenin gerçekten azaltılmış olması
olgusu ticaret siciline tescil olunamaz.

––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, 473
üncü maddenin ikinci fıkrasında yer alan “İşlem denetçisinin
raporuyla,”, üçüncü fıkrasında yer alan “işlem denetçisi raporunun
sonucu açıklanarak”ibareleri madde metninden çıkarılmıştır.*

11087

**ALTINCI BÖLÜM**

**Pay ve Sermaye Koyma Borcu**

**BİRİNCİ AYIRIM**

**Pay**

**A) Genel hükümler**

**I - Asgari itibarî değer**

**MADDE 476**- (1) Payın itibarî değeri en az bir kuruştur. Bu değer
ancak birer kuruş ve katları olarak yükseltilebilir. Anılan itibarî
değer Bakanlar Kurulunca yüz katına kadar artırılabilir.

\(2) Birinci fıkraya aykırı olarak çıkarılan paylar geçersizdir; ancak,
pay için yapılan ödemeden doğan haklar saklıdır. Söz konusu payları
ihraç edenler, zarar verdikleri kişilere karşı müteselsilen sorumludur.
Zamanaşımı hakkında 560 ıncı madde uygulanır.

\(3) Zora giren şirketin finansal durumunun iyileştirilmesi amacıyla
payın itibarî değeri bir kuruştan fazla olduğu takdirde bir kuruşa kadar
indirilebilir.

**II - Payların bölünememesi**

**MADDE 477**- (1) Pay şirkete karşı bölünemez. Bir payın birden fazla
sahibi bulunduğu takdirde, bunlar şirkete karşı haklarını ancak ortak
bir temsilci aracılığıyla kullanabilirler. Böyle bir temsilci
atamadıkları takdirde, şirketçe söz konusu payın maliklerinden birine
yapılacak tebligat tümü hakkında geçerli olur.

\(2) Genel kurul, sermaye tutarı aynı kalmak şartıyla, esas sözleşmeyi
değiştirmek suretiyle, payları, asgari itibarî değer hükmüne uyarak,
itibarî değerleri daha küçük olan paylara bölmek veya payları itibarî
değerleri daha yüksek olan paylar hâlinde birleştirmek yetkisini
haizdir. Şu kadar ki, payların birleştirilebilmesi için her pay
sahibinin bu işleme onay vermesi gerekir. Kanunun 476 ncı maddesi
saklıdır.

**B) İmtiyazlı paylar**

**I - Tanım**

**MADDE 478**- (1) İlk esas sözleşme ile veya esas sözleşme
değiştirilerek bazı paylara imtiyaz tanınabilir.

\(2) İmtiyaz; kâr payı, tasfiye payı, rüçhan ve oy hakkı gibi haklarda,
paya tanınan üstün bir hak veya kanunda öngörülmemiş yeni bir pay
sahipliği hakkıdır.

\(3) 360 ıncı madde hükmü saklıdır.

\(4) **(Ek: 26/6/2012-6335/25 md.)** Sermayesinin yarısından fazlası tek
başına veya birlikte; Devlet, il özel idaresi, belediye ve diğer kamu
tüzel kişileri, sendikalar, dernekler, vakıflar, kooperatifler ve
bunların üst kuruluşlarına ait anonim şirketlerde ve bu şirketlerin aynı
oranda sermaye payına sahip oldukları iştiraklerinde; bunların sahip
oldukları paylara tesis edilebilecek imtiyazlar hariç olmak üzere, diğer
paylara, belirli bir grup oluşturan pay sahiplerine, belirli pay
gruplarına ve azlığa bu Kanunda düzenlenen herhangi bir imtiyaz tesis
edilemez. Bu hüküm, payları borsada işlem gören anonim şirketlere, 5411
sayılı Kanunun 3 üncü maddesinde tanımlanan kredi kuruluşlarına ve
finansal kuruluşlara uygulanmaz.

**II - Oyda imtiyazlı paylar**

**MADDE 479**- (1) Oyda imtiyaz, eşit itibarî değerdeki paylara farklı
sayıda oy hakkı verilerek tanınabilir.

\(2) Bir paya en çok onbeş oy hakkı tanınabilir. Bu sınırlama,
kurumlaşmanın gerektirdiği veya haklı bir sebebin ispatlandığı
durumlarda uygulanmaz. Bu iki hâlde, şirketin merkezinin bulunduğu
yerdeki asliye ticaret mahkemesinin, kurumlaşma projesini veya haklı
sebebi inceleyip, bunlara bağlı olarak, sınırlamadan istisna edilme
kararını vermesi gerekir. Projede yapılacak her değişiklik mahkeme
kararına bağlıdır. Kurumsallaşmanın gerçekleşmeyeceğinin anlaşıldığı
veya haklı sebebin ortadan kalktığı hâllerde istisna etme kararı mahkeme
tarafından geri alınabilir.

11088

\(3) Oyda imtiyaz aşağıdaki kararlarda kullanılamaz:

a\) Esas sözleşme değişikliği.

b\) **(Mülga: 26/6/2012-6335/42 md.)**

c\) İbra ve sorumluluk davası açılması.

**İKİNCİ AYIRIM**

**Pay Bedelini İfa Borcu ve İfa Etmemenin Sonuçları**

**A) İlke**

**MADDE 480**- (1) Kanunda öngörülen istisnalar dışında, esas
sözleşmeyle pay sahibine, pay bedelini veya payın itibarî değerini aşan
primi ifa dışında borç yükletilemez.

 (2) Kayıtlı sermaye sistemini kabul eden anonim şirketlerde esas
sözleşme ile yönetim kuruluna primli pay çıkarma yetkisi tanınabilir. 

\(3) Pay sahipleri sermaye olarak şirkete verdiklerini geri isteyemezler;
tasfiye payına ilişkin hakları saklıdır.

\(4) Pay devirlerinin şirketin onayına bağlı olduğu hâllerde, esas
sözleşmeyle pay sahiplerine sermaye taahhüdünden doğan borçtan başka,
belli zamanlarda tekrarlanan ve konusu para olmayan edimleri yerine
getirmek yükümlülüğü de yüklenebilir. Bu ikincil yükümlülüklerin nitelik
ve kapsamları pay senetlerinin veya ilmühaberlerin arkasına yazılabilir.

**B) Ödemeye çağrı**

**MADDE 481**- (1) Payların bedelleri, yönetim kurulu tarafından, esas
sözleşmede başkaca hüküm bulunmadığı takdirde, pay sahiplerinden ilan
yoluyla istenir. İlanda, ödenmesi istenen sermaye borcunun oranı veya
tutarı ile ödeme tarihi ve ödemenin nereye yapılacağı açıkça belirtilir.

\(2) İkincil yükümlülükler hakkında, esas sözleşmede, sözleşme cezası da
öngörülebilir. 

**C) Temerrüt**

**I - Sonuçları**

**MADDE 482**- (1) Sermaye koyma borcunu süresi içinde yerine getirmeyen
pay sahibi, ihtara gerek olmaksızın, temerrüt faizi ödemekle yükümlüdür.

\(2) Ayrıca, yönetim kurulu, mütemerrit pay sahibini, iştirak
taahhüdünden ve yaptığı kısmi ödemelerden doğan haklarından yoksun
bırakmaya ve söz konusu payı satıp yerine başkasını almaya ve kendisine
verilmiş pay senedi varsa, bunları iptal etmeye yetkilidir. İptal edilen
pay senetleri ele geçirilemiyorsa iptal kararı 35 inci maddede yazılı
gazetede ve ayrıca esas sözleşmenin öngördüğü şekilde ilan olunur.

\(3) Esas sözleşmeyle, pay sahipleri, temerrüt hâlinde, sözleşme cezası
ödemekle zorunlu tutulabilirler.

\(4) Şirketin tazminat hakları saklıdır.

**II - Iskat usulü**

**MADDE 483**- (1) Kanunun 482 nci maddesinin ikinci ve üçüncü
fıkralarının uygulanabilmesi için, yönetim kurulu tarafından, mütemerrit
pay sahibine, 35 inci maddede yazılı gazete ile esas sözleşmenin
öngördüğü şekilde ilan yoluyla şirketin internet sitesinde de
yayımlanacak bir mesajla ihtarda bulunulur. Bu ihtarda, mütemerrit  pay
sahibinin  temerrüde konu olan tutarı bir ay içinde ödemesi, aksi hâlde,
ilgili paylara ilişkin haklarından yoksun bırakılacağı ve sözleşme
cezasının isteneceği belirtilir.

11089

\(2) Nama yazılı pay senetlerinin sahiplerine bu davet ve ihtar, ilan
yerine, iadeli taahhütlü mektupla ve internet sitesi mesajı ile yapılır.
Bir aylık süre, mektubun alındığı tarihten başlar.

\(3) Mütemerrit pay sahibi, yeni pay sahibinin ödemelerinden açık kalan
tutar için şirkete karşı sorumludur.

\(4) 501 inci madde hükmü saklıdır.

**YEDİNCİ BÖLÜM**

**Menkul Kıymetler**

**BİRİNCİ AYIRIM**

**Pay senetleri**

**A) Ortak Hükümler**

**I - Türler**

**1. Şartlar**

**MADDE 484**- (1) Pay senetleri, hamiline veya nama yazılı olur.

\(2) Bedelleri tamamen ödenmemiş olan paylar için hamiline yazılı pay
senetleri çıkarılamaz. Bu hükme aykırı olarak çıkarılanlar geçersizdir.
İyiniyet sahiplerinin tazminat hakları saklıdır.

**2. Dönüştürme**

**MADDE 485**- (1) Esas sözleşmede aksi öngörülmemişse, payın türü
dönüştürme yolu ile değiştirilebilir. Dönüştürme esas sözleşmenin
değiştirilmesiyle yapılır. Dönüştürmenin kanunen öngörüldüğü hâllerde
yönetim kurulu gerekli kararı alarak derhâl uygular ve bunun esas
sözleşmeye yansıtılması girişimini hemen başlatır.

\(2) Nama yazılı pay senetlerinin hamiline yazılı pay senetlerine
dönüştürülebilmesi için payların bedellerinin tamamen ödenmiş olması
şarttır.

**II - Pay senedi bastırılması**

**MADDE 486**- (1) Şirketin ve sermaye artırımının tescilinden önce
çıkarılan paylar geçersizdir; ancak, iştirak taahhüdünden doğan
yükümlülükler geçerliliklerini sürdürür.

\(2) Paylar hamiline yazılı ise yönetim kurulu, pay bedelinin tamamının
ödenmesi tarihinden itibaren üç ay içinde pay senetlerini bastırıp pay
sahiplerine dağıtır. Yönetim kurulunun hamiline yazılı pay senetlerinin
bastırılmasına ilişkin kararı tescil ve ilan edilir, ayrıca şirketin
internet sitesine konulur. Pay senedi bastırılıncaya kadar ilmühaber
çıkarılabilir. İlmühaberlere kıyas yoluyla nama yazılı pay senetlerine
ilişkin hükümler uygulanır.

\(3) Azlık istemde bulunursa nama yazılı pay senedi bastırılıp tüm nama
yazılı pay senedi sahiplerine dağıtılır.

\(4) Tescilden önce pay senedi çıkaran kimse, bundan doğan zararlardan
sorumludur.

**III - Pay senetlerinin şekli**

**MADDE 487**- (1) Pay senetlerinin; şirketin unvanını, sermaye
tutarını, kuruluş tarihini, bu tarihteki sermaye tutarını, çıkarılan pay
senedinin tertibini, bunun tescili tarihini, senedin türünü ve itibarî
değerini, kaç payı içerdiğini belirtmesi ve şirket adına imza etmeye
yetkili olanlardan en az ikisi tarafından imza edilmiş olması şarttır.
Kapalı şirketlerde baskı şeklinde imzanın delikli olması veya
sahtekârlığı engelleyici diğer güvenlik önlemlerinin uygulanması
gerekir.

11090

\(2) Nama yazılı pay senetlerinin ayrıca; sahiplerinin adı ve soyadını
veya ticaret unvanını, yerleşim yerini, pay senedi bedelinin ödenmiş
olan miktarını da açıklaması gerekir. Bu senetler şirketin pay defterine
kaydolunur.

**IV - Yıpranmış pay senetleri**

**MADDE 488**- (1) Bir pay senedi veya ilmühaber, tedavülü mümkün
olmayacak derecede yıpranmış veya bozulmuşsa ya da içeriği veya ayırt
edici özellik ve nitelikleri tereddüde yer bırakmayacak tarzda
anlaşılamıyorsa, sahibi, giderlerini peşin ödemek şartıyla, şirketten
yeni bir senet veya ilmühaber istemek hakkını haizdir.

**B) Hamiline yazılı pay senetlerinin devri**

**MADDE 489**- (1) Hamiline yazılı pay senetlerinin devri, şirket ve
üçüncü kişiler hakkında, ancak zilyetliğin geçirilmesiyle hüküm ifade
eder.

**C) Nama yazılı payların ve pay senetlerinin devrinde ilke**

**MADDE 490**- (1) Kanunda veya esas sözleşmede aksi öngörülmedikçe,
nama yazılı paylar, herhangi bir sınırlandırmaya bağlı olmaksızın
devredilebilirler.

\(2) Hukuki işlemle devir, ciro edilmiş nama yazılı pay senedinin
zilyetliğinin devralana geçirilmesiyle yapılabilir.

**D) Devrin sınırlandırılması**

**I - Kanuni sınırlama**

**MADDE 491**- (1) Bedeli tamamen ödenmemiş nama yazılı paylar, ancak
şirketin onayı ile devrolunabilir; meğerki, devir, miras, mirasın
paylaşımı, eşler arasındaki mal rejimi hükümleri veya cebrî icra yoluyla
gerçekleşsin.

\(2) Şirket, sadece, devralanın ödeme yeterliliği şüpheli ise ve şirketçe
istenen teminat verilmemişse onay vermeyi reddedebilir.

**II - Esas sözleşmeyle sınırlama**

**1. İlkeler**

**MADDE 492**- (1) Esas sözleşme, nama yazılı payların ancak şirketin
onayıyla devredilebileceğini öngörebilir.

\(2) Bu sınırlama intifa hakkı kurulurken de geçerlidir.

\(3) Şirket tasfiyeye girmişse devredilebilirliğe ilişkin sınırlamalar
düşer.

**2. Borsaya kote edilmemiş nama yazılı paylar**

**a) Red sebepleri**

**MADDE 493**- (1) Şirket, esas sözleşmede öngörülmüş önemli bir sebebi
ileri sürerek veya devredene, paylarını, başvurma anındaki gerçek
değeriyle, kendi veya diğer pay sahipleri ya da üçüncü kişiler hesabına
almayı önererek, onay istemini reddedebilir.

\(2) Pay sahipleri çevresinin bileşimine ilişkin esas sözleşme hükümleri,
şirketin işletme konusu veya işletmenin ekonomik bağımsızlığı yönünden
onayın reddini haklı gösteriyorsa, önemli sebep oluşturur.

\(3) Bundan başka, devralan, payları kendi adına ve hesabına aldığını
açıkça beyan etmezse şirket, devrin pay defterine kaydını reddedebilir.

\(4) Paylar; miras, mirasın paylaşımı, eşler arasındaki mal rejimi
hükümleri veya cebrî icra gereği iktisap edilmişlerse, şirket, payları
edinen kişiye, sadece paylarını  gerçek değeri ile devralmayı önerdiği
takdirde onay vermeyi reddedebilir.

11091

\(5) Devralan, paylarının gerçek değerinin belirlenmesini, şirketin
merkezinin bulunduğu yerdeki asliye ticaret mahkemesinden isteyebilir;
bu hâlde mahkeme şirketin karar tarihine en yakın tarihteki değerini
esas alır. Değerleme giderlerini şirket karşılar.

\(6) Devralan, gerçek değeri öğrendiği tarihten itibaren bir ay içinde bu
fiyatı reddetmezse, şirketin devralma önerisini kabul etmiş sayılır.

\(7) Esas sözleşme devredilebilirlik şartlarını ağırlaştıramaz.

**b) Hükümleri**

**MADDE 494**- (1) Devir için gerekli olan onay verilmediği sürece,
payların mülkiyeti ve paylara bağlı tüm haklar devredende kalır.

\(2) Payların miras, mirasın paylaşımı, eşler arasındaki mal rejimi
hükümleri veya cebrî icra gereği iktisap edilmeleri hâlinde, bunların
mülkiyeti ve bunlardan kaynaklanan malvarlığına ilişkin haklar derhâl;
genel kurula katılma haklarıyla oy hakları ise ancak şirketin onayı ile
birlikte devralana geçer.

\(3) Şirket, onaylamaya ilişkin istemi, aldığı tarihten itibaren en geç
üç ay içinde reddetmemişse veya ret haksızsa, onay verilmiş sayılır.

**3. Borsaya kote edilmiş nama yazılı paylar**

**a) Red sebepleri**

**MADDE 495**- (1) Şirket, borsada kote edilmiş nama yazılı payları
iktisap eden bir kimseyi, pay sahibi olarak tanımayı, ancak esas
sözleşme, iktisap edilebilecek nama yazılı paylar ile ilgili olarak
iktisap edenin pay sahibi olarak tanınacağı, sermayeyi esas alan ve
yüzde ile ifade edilen bir iktisap üst sınırı öngörmüş ve bu üst sınır
aşılmışsa reddedebilir.

\(2) Ayrıca istemde bulunmasına rağmen devralan, payları kendi ad ve
hesabına aldığını açıkça beyan etmezse, şirket, payların pay defterine
kaydını reddedebilir.

\(3) Borsaya kote nama yazılı payların miras, mirasın paylaşımı, eşler
arasındaki mal rejimi hükümleri veya cebrî icra yoluyla iktisap
edilmeleri hâllerinde, devralanın pay sahibi sıfatını alması
reddedilemez.

**b) Bildirme yükümü**

**MADDE 496**- (1) Borsaya kote edilmiş nama yazılı payların borsada
satılmaları hâlinde, Merkezî Kayıt Kuruluşu, Sermaye Piyasası Kurulunun
düzenlemelerine uygun olarak devredenin kimliğini ve satılan payların
sayısını şirkete bildirir veya şirketin bu bilgilere teknik erişimini
sağlar.

**c) Hakların geçişi**

**MADDE 497**- (1) Borsaya kote nama yazılı paylar borsada iktisap
edildikleri takdirde, paylardan  kaynaklanan  haklar  payların devri ile
birlikte devralana geçer. Borsaya kote nama yazılı payların, borsa
dışında iktisap edilmeleri hâlinde, söz konusu haklar, pay sahipliği
sıfatının şirket tarafından tanınması için, devralanın şirkete başvuruda
bulunmasıyla devralana geçer.

\(2) Devralan, şirket tarafından tanınıncaya kadar, paylardan doğan,
genel kurula katılma ve oy hakkını ve oy hakkına bağlı diğer hakları
kullanamaz. Tüm diğer pay sahipliği haklarının, özellikle rüçhan
hakkının kullanılmasında, iktisap eden herhangi bir sınırlamaya tabi
değildir.

\(3) Şirket tarafından henüz tanınmamış bulunan devralanlar, hakların
geçmesinden sonra, oy hakkından yoksun pay sahibi olarak pay defterine
yazılır. Söz konusu paylar genel kurulda temsil edilemez.

11092

\(4) Red hukuka aykırı ise şirket, mahkeme kararının kesinleşme
tarihinden itibaren, oy hakkını ve buna bağlı hakları tanır. Şirket,
kendisine herhangi bir kusurun yükletilemeyeceğini ispat edemediği
takdirde, devralanın red nedeniyle uğradığı zararı gidermekle
yükümlüdür.

**d) Red süresi**

**MADDE 498**- (1) Şirket, devralanın, pay sahibi olarak tanınması
istemini, istemi aldığı tarihten itibaren yirmi gün içinde reddetmezse
devralan, pay sahibi olarak tanınmış sayılır.

**III - Pay defteri**

**1. Kayıt**

**MADDE 499**- (1) Şirket, senede bağlanmamış pay ve nama yazılı pay
senedi sahipleriyle, intifa hakkı sahiplerini, ad, soyad, unvan ve
adresleriyle, pay defterine kaydeder.

\(2) Payın usulüne uygun olarak devredildiği veya üzerinde intifa hakkı
kurulduğu ispat edilmediği sürece, devralan ve intifa hakkı sahibi pay
defterine yazılamaz.

\(3) Şirket, kaydın yapıldığını pay senedine işaret eder.

\(4) Şirketle ilişkilerde, sadece pay defterinde kayıtlı bulunan kimse
pay sahibi ve intifa hakkı sahibi olarak kabul edilir.

\(5) Merkezî Kayıt Kuruluşu tarafından kayden takibi yapılan nama yazılı
paylara ilişkin Sermaye Piyasası Kanunu hükümleri ile ilgili diğer
düzenlemeler saklıdır.

**2. Kaydın silinmesi**

**MADDE 500**- (1) Şirket, iktisap edenin yanlış beyanı sonucu pay
defterine yapılan kaydı, ilgililerin görüşlerini alarak silebilir. Söz
konusu kişilere, silinmeye ilişkin yazılı bilgi derhâl verilir.

**3. Bedellerinin tamamı ödenmemiş nama yazılı paylar**

**MADDE 501**- (1) Bedeli tamamen ödenmemiş bulunan nama yazılı bir payı
iktisap eden kimse, pay defterine kaydedilmekle şirkete karşı geri kalan
pay bedelini ödemekle yükümlü olur.

\(2) Şirketin kurulması veya esas sermayenin artırılması sırasında
iştirak taahhüdünde bulunan kimse, payını başkasına devrettiği takdirde,
bedelin henüz ödenmemiş olan kısmı kendisinden istenemez; meğerki,
şirketin kuruluşu veya esas sermayenin artırılması tarihinden itibaren
iki yıl içinde şirket iflas etmiş ve payı iktisap eden kimse paydan
doğan haklardan yoksun bırakılmış olsun.

\(3) Payını devreden kimse ikinci fıkra hükmüne tabi değilse, iktisap
edenin pay defterine kaydedilmesiyle borçlarından kurtulmuş olur.

**İKİNCİ AYIRIM**

**İntifa Senetleri**

**A) Çıkarılması**

**MADDE 502**- (1) Genel kurul, esas sözleşme uyarınca veya esas
sözleşmeyi değiştirerek, bedeli kanuna uygun olarak yok edilen payların
sahipleri, alacaklılar veya bunlara benzer bir sebeple şirketle ilgili
olanlar lehine intifa senetleri çıkarılmasına karar verebilir. Bu
senetlere 348 inci madde uygulanır.

\(2) Kurucular için çıkarılanlar da dâhil olmak üzere, intifa senetleri
emre ve hamiline yazılı olabilir.

11093

**B) Hükümleri**

**MADDE 503**- (1) İntifa senedi sahiplerine pay sahipliği hakları
verilemez; ancak, bu kişilere, net kâra, tasfiye sonucunda kalan tutara
katılma veya yeni çıkarılacak payları alma hakları tanınabilir.

**ÜÇÜNCÜ AYIRIM**

**Borçlanma Senetleriyle Alma ve Değiştirme Hakkını İçeren Menkul
Kıymetler**

**A) Genel kurul kararıyla**

**MADDE 504**- (1) Her çeşidi ile tahviller, finansman bonoları, varlığa
dayalı senetler, iskonto esası üzerine düzenlenenler de dâhil, diğer
borçlanma senetleri, alma ve değiştirme hakkını haiz  senetler ile her
 çeşit menkul kıymetler, aksi  kanunlarda öngörülmedikçe, ancak genel
kurul kararı ile çıkarılabilirler. Genel kurul bu kararı, kanunlarda
farklı bir düzenleme yoksa, 421 inci maddenin üçüncü ve dördüncü
fıkraları hükümlerine göre verir. Esas sözleşme farklı bir nisap
öngörebilir. Genel kurul kararının çıkarılacak menkul kıymete ilişkin,
gerekli bütün hüküm ve şartları içermesi gerekir. Genel kurul kararını
yönetim kurulu yerine getirir. Bu hükme tabi menkul kıymetler hamiline
veya emre yazılı ve itibarî değerli olabilir. İtibarî değer genel kurul
ve yetkilendirilmiş olması hâlinde yönetim kurulunca belirlenir.
Borçlanma senetlerinin bedellerinin nakit olması ve teslimi anında
tamamen ödenmesi şarttır.

**B) Yönetim kurulu kararıyla**

**MADDE 505**- (1) Aksi kanunda öngörülmemişse, genel kurul herhangi bir
menkul kıymetin  çıkarılmasını ve  hükümleriyle şartlarını  saptamak (…)
^(1)^ yetkisini, en çok onbeş ay için yönetim kuruluna bırakabilir. 421
inci maddenin üçüncü ve dördüncü fıkra hükümleri yetkilendirme kararına
da uygulanır. ^(1)^

**C) Sınır**

**MADDE 506**- (1) 504 ve 505 inci madde hükümlerine bağlı borçlanma
senetlerinin toplam tutarı, sermaye ile bilançoda yer alan yedek
akçelerin toplamını aşamaz; kanunların bilançoya konulmasına izin
verdiği yeniden değerleme fonları da toplama katılır. Kanunlardaki
istisnalar saklıdır.

\(2) Sermaye Piyasası Kanunu ile ilgili mevzuat hükümleri saklıdır.

**SEKİZİNCİ BÖLÜM**

**Kâr, Kazanç ve Tasfiye Payı**

**A) Kâr ve tasfiye payı hakkı**

**I - Genel olarak**

**MADDE 507**- (1) Her pay sahibi, kanun ve esas sözleşme hükümlerine
göre pay sahiplerine dağıtılması kararlaştırılmış net dönem kârına, payı
oranında katılma hakkını haizdir. Şirketin sona ermesi hâlinde her pay
sahibi, esas sözleşmede sona eren şirketin mal varlığının kullanılmasına
ilişkin, başka bir hüküm bulunmadığı takdirde, tasfiye sonucunda kalan
tutara payı oranında katılır.

\(2) Esas sözleşmede payların bazı türlerine tanınan imtiyaz haklarıyla
özel menfaatler saklıdır.

\(3) Sermaye Piyasası Kanunu ve ilgili mevzuat hükümleri saklıdır.

––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ve bununla ilgili işlem denetçisi seçmek” ibaresi
madde metninden çıkarılmıştır.*

11094

**II - Hesaplama biçimi**

**MADDE 508**- (1) Esas sözleşmede aksine bir hüküm yoksa, kâr ve
tasfiye payı pay sahibinin sermaye payı için şirkete yaptığı ödemelerle
orantılı olarak hesap edilir.

\(2) Yıllık kâr, yıllık bilançoya göre belirlenir.

**B) Kâr payı, hazırlık dönemi faizi ve kazanç payı**

**I - Kâr payı**

**MADDE 509**- (1) Sermaye için faiz ödenemez.

\(2) Kâr payı ancak net dönem kârından ve serbest yedek akçelerden
dağıtılabilir.

\(3) Kâr payı avansı, Sermaye Piyasası Kanununa tabi olmayan şirketlerde,
Gümrük ve Ticaret Bakanlığının bir tebliği ile düzenlenir.

**II - Hazırlık dönemi faizi**

**MADDE 510**- (1) İşletmenin tam bir şekilde faaliyete başlamasına
kadar geçecek hazırlık dönemi için pay sahiplerine, Türkiye Muhasebe
Standartlarına uygun olmak koşuluyla, özellikli varlık niteliğindeki
yatırımların maliyetine yüklenmek üzere, belirli bir faiz ödenmesi esas
sözleşmede öngörülebilir ve bu dönemle sınırlı olmak üzere, faiz
ödemelerinin en geç ne zamana kadar süreceği belirtilir.

\(2) İşletme yeni paylar çıkarılarak genişletilecek olursa, sermayenin
artırılmasına dair olan kararda, yeni pay sahiplerine, özellikli varlık
niteliğindeki yatırımların maliyetine yüklenmek üzere, belirli bir
süreyle en geç yeni yatırımın işletmeye alındığı güne kadar faiz
ödenmesi kabul olunabilir.

**III - Kazanç payları**

**MADDE 511**- (1) Yönetim kurulu üyelerine kazanç payları, sadece net
kârdan ve ancak kanuni yedek akçe için belirli ayrım yapıldıktan ve pay
sahiplerine ödenmiş sermayenin yüzde beşi oranında veya esas sözleşmede
öngörülen daha yüksek bir oranda kâr payı dağıtıldıktan sonra
verilebilir.

**C) Geri alma hakkı**

**I - Kötüniyet hâlinde**

**MADDE 512**- (1) Haksız yere ve kötüniyetle kâr payı veya hazırlık
dönemi faizi alan pay sahipleri, bunları geri vermekle yükümlüdür.
Yönetim kurulu üyelerinin kazanç payları hakkında da aynı hüküm
uygulanır.

\(2) Geri alma hakkı, paranın alındığı tarihten itibaren beş yıl geçmekle
zamanaşımına uğrar.

**II - Şirketin iflası hâlinde**

**MADDE 513**- (1) Şirketin iflası hâlinde, yönetim kurulu üyeleri
şirket alacaklılarına karşı, iflasın açılmasından önceki son üç yıl
içinde kazanç payı veya başka bir ad altında hizmetlerine karşılık
olarak aldıkları ve fakat uygun ücreti aşan ve bilanço uygun bir ücret
miktarına göre tedbirli bir tarzda düzenlenmiş olsaydı ödenmemesi
gereken paraları geri vermekle yükümlüdürler.

\(2) Sebepsiz zenginleşmeye ilişkin hükümler gereğince alınması mümkün
olmayan paraların geri verilmesi yükümlülüğü yoktur.

\(3) Mahkeme, hâlin bütün gereklerini göz önünde bulundurarak takdir
hakkını kullanır.

11095

**DOKUZUNCU BÖLÜM**

**Şirketin Finansal Tabloları, Yedek Akçeler**

**A) Anonim şirketlerin finansal tabloları ve yönetim kurulunun yıllık
faaliyet raporu**

**I - Hazırlama yükümü**

**MADDE 514**- (1) Yönetim kurulu, geçmiş hesap dönemine ait, Türkiye
Muhasebe Standartlarında öngörülmüş bulunan finansal tablolarını,
eklerini ve yönetim kurulunun yıllık faaliyet raporunu, bilanço gününü
izleyen hesap döneminin ilk üç ayı içinde hazırlar ve genel kurula
sunar.

**II - Dürüst resim ilkesi**

**MADDE 515**- (1) Anonim şirketlerin finansal tabloları, Türkiye
Muhasebe Standartlarına göre  şirketin malvarlığını,  borç ve
 yükümlülüklerini,  öz kaynaklarını ve faaliyet sonuçlarını tam,
anlaşılabilir, karşılaştırılabilir, ihtiyaçlara ve işletmenin niteliğine
uygun bir şekilde; şeffaf ve güvenilir olarak; gerçeği dürüst, aynen ve
aslına sadık surette yansıtacak şekilde çıkarılır.

**III - Yönetim kurulunun yıllık faaliyet raporu**

**MADDE 516**- (1) Yönetim kurulunun yıllık faaliyet raporu, şirketin, o
yıla ait faaliyetlerinin akışı ile her yönüyle finansal durumunu, doğru,
eksiksiz, dolambaçsız, gerçeğe uygun ve dürüst bir şekilde yansıtır. Bu
raporda finansal durum, finansal tablolara göre değerlendirilir. Raporda
ayrıca, şirketin gelişmesine ve karşılaşması muhtemel risklere de açıkça
işaret olunur. Bu konulara ilişkin yönetim kurulunun değerlendirmesi de
raporda yer alır.

\(2) Yönetim kurulunun faaliyet raporu ayrıca aşağıdaki hususları da
içermelidir:

a\) Faaliyet yılının sona ermesinden sonra şirkette meydana gelen ve özel
önem taşıyan olaylar.

b\) Şirketin araştırma ve geliştirme çalışmaları.

c\) Yönetim kurulu üyeleri ile üst düzey yöneticilere ödenen ücret, prim,
ikramiye gibi mali menfaatler, ödenekler, yolculuk, konaklama ve temsil
giderleri, ayni ve nakdî imkânlar, sigortalar ve benzeri teminatlar.

\(3) Hem anonim şirketler hem de şirketler topluluğu bakımından, yönetim
kurulunun yıllık faaliyet raporunun zorunlu asgari içeriği, ayrıntılı
olarak Gümrük ve Ticaret Bakanlığı tarafından bir yönetmelikle
düzenlenir.

**B) Şirketler topluluğunun finansal tabloları ve yıllık faaliyet
raporu**

**I - Uygulanacak muhasebe standartları**

**MADDE 517**- (1) Konsolide finansal tabloları hazırlamakla yükümlü
işletmeler ile konsolidasyon kapsamına giren işletmelerin
belirlenmesinde ve ilgili diğer konularda Türkiye Muhasebe Standartları
geçerlidir.

\(2) Konsolide finansal tablolar 515 inci maddede öngörülen esas ve
ilkelere göre çıkarılır.

**II – Yönetim kurulunun yıllık faaliyet raporu**

**MADDE 518**- (1) Topluluğa ilişkin yıllık faaliyet raporu ana şirketin
yönetim kurulu tarafından 516 ncı maddeye göre düzenlenir.

**C) Yedek akçeler**

**I - Kanuni yedek akçe**

**1. Genel kanuni yedek akçe**

**MADDE 519**- (1) Yıllık kârın yüzde beşi, ödenmiş sermayenin yüzde
yirmisine ulaşıncaya kadar genel kanuni yedek akçeye ayrılır.

11096

\(2) Birinci fıkradaki sınıra ulaşıldıktan sonra da;

a\) Yeni payların çıkarılması dolayısıyla sağlanan primin, çıkarılma
giderleri, itfa karşılıkları ve hayır amaçlı ödemeler için kullanılmamış
bulunan kısmı,

b\) Iskat sebebiyle iptal edilen pay senetlerinin bedeli için ödenmiş
olan tutardan, bunların yerine verilecek yeni senetlerin çıkarılma
giderlerinin düşülmesinden sonra kalan kısmı,

c\) Pay sahiplerine yüzde beş oranında kâr payı ödendikten sonra, kârdan
pay alacak kişilere dağıtılacak toplam tutarın yüzde onu,

genel kanuni yedek akçeye eklenir.

\(3) Genel kanuni yedek akçe sermayenin veya çıkarılmış sermayenin
yarısını aşmadığı takdirde, sadece zararların kapatılmasına, işlerin iyi
gitmediği zamanlarda işletmeyi devam ettirmeye veya işsizliğin önüne
geçmeye ve sonuçlarını hafifletmeye elverişli önlemler alınması için
kullanılabilir.

\(4) İkinci fıkranın (c) bendi ve üçüncü fıkra hükümleri, başlıca amacı
başka işletmelere katılmaktan ibaret olan holding şirketler hakkında
uygulanmaz.

\(5) Özel kanunlara tabi olan anonim şirketlerin yedek akçelerine ilişkin
hükümler saklıdır.

**2. Şirketin iktisap ettiği kendi pay senetleri için ayrılan yedek akçe
ve yeniden değerleme fonları**

**MADDE 520**- (1) Şirket, iktisap ettiği kendi payları için iktisap
değerlerini karşılayan tutarda yedek akçe ayırır. Bu yedek akçeler,
anılan paylar devredildikleri veya yok edildikleri takdirde iktisap
değerlerini karşılayan tutarda çözülebilirler.

\(2) Yeniden değerleme fonu ile ilgili mevzuat uyarınca pasifte yer alan
diğer fonlar, sermayeye dönüştürüldükleri ve yeniden değerlendirilen
aktifler amorti edildikleri veya devredildikleri takdirde
çözülebilirler.

**II - Şirketin isteği ile ayırdığı yedek akçe**

**1. Genel olarak**

**MADDE 521**- (1) Yedek akçeye yıllık kârın yüzde beşinden fazla bir
tutarın ayrılacağı ve yedek akçenin ödenmiş sermayenin yüzde yirmisini
aşabileceği hakkında esas sözleşmeye hüküm konabilir. Esas sözleşme ile
başka yedek akçe ayrılması da öngörülebilir ve bunların özgülenme
amacıyla harcanma yolları ve şartları belirlenebilir.

**2. Çalışanlar ve işçiler lehine yardım akçesi**

**MADDE 522**- (1) Esas sözleşmede şirketin yöneticileri, çalışanları ve
işçileri için yardım kuruluşları kurulması veya bunların
sürdürülebilmesi amacıyla veya bu amacı taşıyan kamu tüzel kişilerine
verilmek üzere yedek akçe ayrılabilir.

\(2) Yardım amacına özgülenen yedek akçelerin ve diğer malların şirketten
ayrılması suretiyle bir vakıf veya kooperatif kurulması zorunludur.
Vakıf senedinde, vakıf malvarlığının şirkete karşı bir alacaktan ibaret
olacağı da öngörülebilir.

\(3) Şirketin bu amaca özgülediği yedek akçeden başka, yöneticilerden,
çalışanlardan ve işçilerden aidat alınmışsa, iş ilişkisinin sonunda,
vakıf senedine göre yapılan ayrımdan yararlanamadıkları takdirde
çalışanlara ve işçilere hiç değilse ödedikleri tutarlar ödeme tarihinden
itibaren kanuni faiziyle birlikte geri verilir.

11097

**III - Kâr payı ile yedek akçeler arasında ilgi**

**MADDE 523**- (1) Kanuni ve esas sözleşmede öngörülen isteğe bağlı
yedek akçeler ayrılmadıkça pay sahiplerine dağıtılacak kâr payı
belirlenemez.

\(2) Genel kurul;

a\) Aktiflerin yeniden sağlanabilmesi için gerekliyse,

b\) Bütün pay sahiplerinin menfaatleri dikkate alındığında, şirketin
sürekli gelişimi ve olabildiğince kararlı kâr payı dağıtımı yönünden
haklı görülüyorsa,

Kanunda ve esas sözleşmede öngörülenlerden başka yedek akçe ayrılmasına
da karar verebilir.

\(3) Esas sözleşmede hüküm bulunmasa bile, genel kurul, şirketin işçileri
için yardım sandıkları ve diğer yardım örgütleri kurulması veya bunların
sürdürülebilmesi amacıyla veya diğer yardım ve hayır amaçlarına hizmet
etmek üzere, bilanço kârından yedek akçe ayırabilir.

**D) Çeşitli hükümler**

**I - İlan**

**MADDE 524**- **(Mülga: 26/6/2012-6335/42 md.)**

**II - Yabancı şirketlerin Türkiye şubeleri **

**MADDE 525**- **(Mülga: 26/6/2012-6335/42 md.)**

**III - Özet finansal tabloları**

**MADDE 526**- **(Mülga: 26/6/2012-6335/42 md.)**

**IV - Sır saklama yükümü**

**MADDE 527**- (1) 404 üncü madde hükmü saklı kalmak üzere, görevi
dolayısıyla incelemesine sunulan defter ve belgeleri inceleyenlerin,
elde ettikleri veya verilen bilgilerden öğrendikleri iş ve işletme
sırlarını açıklamaları yasaktır. Aksi hâlde şirketin maddi ve manevi
zararını tazmin ederler.

\(2) Ceza mevzuatının, suç ihbarına ilişkin hükümleri saklıdır.

**E) Özel hükümler**

**MADDE 528**- **(Değişik: 26/6/2012-6335/26 md.) **

\(1) Bankalar ile diğer kredi kurumlarının, finansal kiralama ve
faktöring gibi finansal şirketlerin, sigorta ve reasürans şirketlerinin,
Sermaye Piyasası Kanunu kapsamındaki tüm kurumların finansal tabloları
ile konsolide finansal tablolarına ilişkin olarak Türkiye Muhasebe
Standartlarında ve Kamu Gözetimi, Muhasebe ve Denetim Standartları
Kurumunca belirlenmiş idari düzenlemelerde hüküm bulunmayan hâllerde,
söz konusu alanları düzenlemek ve denetlemek üzere kurulan kurum, kurul
ve kuruluşların özel kanunlarında yer alan hükümler uygulanır.

11098

\(2) Türkiye Muhasebe Standartlarında, Kamu Gözetimi, Muhasebe ve Denetim
Standartları Kurumunca belirlenmiş finansal tablolara ilişkin idari
düzenlemelerde ve özel kanunlarda hüküm bulunmayan hâllerde bu Kanun
hükümleri uygulanır.

\(3) Kooperatiflerin finansal tabloları ile konsolide finansal
tablolarına ilişkin özel hükümler saklıdır.

**ONUNCU BÖLÜM**

**Sona Erme ve Tasfiye**

**A) Sona erme**

**I - Sona erme sebepleri**

**1. Genel olarak**

**MADDE 529**- (1) Anonim şirket;

a\) Sürenin sona ermesine rağmen işlere fiilen devam etmek suretiyle
belirsiz süreli hâle gelmemişse, esas sözleşmede öngörülen sürenin sona
ermesiyle,

b\) İşletme konusunun gerçekleşmesiyle veya gerçekleşmesinin imkânsız
hâle gelmesiyle,

c\) Esas sözleşmede öngörülmüş herhangi bir sona erme sebebinin
gerçekleşmesiyle,

d\) 421 inci maddenin üçüncü ve dördüncü fıkralarına uygun olarak alınan
genel kurul kararıyla,

e\) İflasına karar verilmesiyle,

f\) Kanunlarda öngörülen diğer hâllerde,

sona erer.

**2. Özel hâller**

**a) Organların eksikliği**

**MADDE 530**- (1) Uzun süreden beri şirketin kanunen gerekli olan
organlarından biri mevcut değilse veya genel kurul toplanamıyorsa, pay
sahipleri, şirket alacaklıları veya Gümrük ve Ticaret Bakanlığının
istemi üzerine, şirket merkezinin bulunduğu yerdeki asliye ticaret
mahkemesi, yönetim kurulunu da dinleyerek şirketin durumunu kanuna uygun
hâle getirmesi için bir süre belirler. Bu süre içinde durum
düzeltilmezse, mahkeme şirketin feshine karar verir.

\(2) Dava açıldığında mahkeme, taraflardan birinin istemi üzerine gerekli
önlemleri alabilir.

**b) Haklı sebeplerle fesih**

**MADDE 531**- (1) Haklı sebeplerin varlığında, sermayenin en az onda
birini ve halka açık şirketlerde yirmide birini temsil eden payların
sahipleri, şirketin merkezinin bulunduğu yerdeki asliye ticaret
mahkemesinden şirketin feshine karar verilmesini isteyebilirler.
Mahkeme, fesih yerine, davacı pay sahiplerine, paylarının karar tarihine
en yakın tarihteki gerçek değerlerinin ödenip davacı pay sahiplerinin
şirketten çıkarılmalarına veya duruma uygun düşen ve kabul edilebilir
diğer bir çözüme karar verebilir.

**II - Hükümleri**

**1. Tescil ve ilan**

**MADDE 532**- (1) Sona erme, iflastan ve mahkeme kararından başka bir
sebepten ileri gelmişse, yönetim kurulunca ticaret siciline tescil ve
ilan ettirilir.

**2. Sonuçlar **

**MADDE 533**- (1) Sona eren şirket tasfiye hâline girer; Kanundaki
istisnalar saklıdır.

\(2) Tasfiye hâlindeki şirket, pay sahipleriyle olan ilişkileri de dâhil,
tasfiye sonuna kadar tüzel kişiliğini korur ve ticaret unvanını “tasfiye
hâlinde” ibaresi eklenmiş olarak kullanır. Bu hâlde organlarının
yetkileri tasfiye amacıyla sınırlıdır.

11099

**III - İflas hâlinde tasfiye**

**MADDE 534**- (1) İflas hâlinde tasfiye, iflas idaresi tarafından İcra
ve İflas Kanunu hükümlerine göre yapılır. Şirket organları temsil
yetkilerini, ancak şirketin iflas idaresi tarafından temsil edilmediği
hususlar için korurlar.

**IV - Şirket organlarının durumu**

**MADDE 535**- (1) Şirket tasfiye hâline girince, organların görev ve
yetkileri, tasfiyenin yapılabilmesi için zorunlu olan, ancak nitelikleri
gereği tasfiye memurlarınca yapılamayan işlemlere özgülenir.

\(2) Tasfiye işlerinin gereklerinden olan hususlar hakkında karar vermek
üzere genel kurul tasfiye memurları tarafından toplantıya çağrılır.

**B) Tasfiye**

**I - Tasfiye memurları**

**1. Atama**

**MADDE 536**- (1) Esas sözleşme veya genel kurul kararıyla ayrıca
tasfiye memuru atanmadığı takdirde, tasfiye, yönetim kurulu tarafından
yapılır. Tasfiye memurları pay sahiplerinden veya üçüncü kişilerden
olabilir. Tasfiye ile görevlendirilenler esas sözleşmede veya atama
kararında aksi öngörülmemişse olağan ücrete hak kazanırlar.

\(2) Yönetim kurulu, tasfiye memurlarını ticaret siciline tescil ve ilan
ettirir. Tasfiye işlerinin yönetim kurulunca yapılması hâlinde de bu
hüküm uygulanır.

\(3) Şirketin feshine mahkemenin karar verdiği hâllerde tasfiye memuru
mahkemece atanır.

\(4) Temsile yetkili tasfiye memurlarından en az birinin Türk vatandaşı
olması ve yerleşim yerinin Türkiye’de bulunması şarttır.

**2. Görevden alma**

**MADDE 537**- (1) Esas sözleşme veya genel kurul kararıyla atanmış
tasfiye memurları ve bu görevi yerine getiren yönetim kurulu üyeleri,
genel kurul tarafından her zaman görevden alınabilir ve yerlerine
yenileri atanabilir.

\(2) Pay sahiplerinden birinin istemiyle ve haklı sebeplerin varlığında,
mahkeme de tasfiyeye memur kişileri görevden alabilir ve yerlerine
yenilerini atayabilir. Bu yolla atanan tasfiye memurları, mahkeme
kararına dayanılarak tescil ve ilan olunurlar.

\(3) Şirketi temsile yetkili tasfiye memurlarından hiçbiri Türk vatandaşı
değilse ve hiçbirinin Türkiye’de yerleşim yeri bulunmuyorsa, mahkeme pay
sahiplerinden veya alacaklılardan birinin veya Gümrük ve Ticaret
Bakanlığının istemiyle, söz konusu şarta uygun birini tasfiye memuru
olarak atar.

**3. Aktifleri satma yetkisi**

**MADDE 538**- (1) Genel kurul aksini kararlaştırmamışsa, tasfiye
memurları şirketin aktiflerini pazarlık yoluyla da satabilirler.

\(2) Önemli miktarda aktiflerin toptan satılabilmesi için genel kurulun
kararı gereklidir. Bu karar hakkında 421 inci maddenin üçüncü ve
dördüncü fıkraları uygulanır.

**4. Yetkilerin sınırlandırılması ve genişletilmesi**

**MADDE 539**- (1) Tasfiye memurlarına Kanunla tanınmış yetkiler
devredilemez; ancak, belirli uygulama işlemlerinin yapılabilmesi için,
tasfiye memurlarından biri diğerine veya üçüncü bir kişiye temsil
yetkisi verebilir.

11100

\(2) Tasfiye memurlarının üçüncü kişilerle tasfiye amacı dışında yaptığı
işlemler şirketi bağlar; meğerki, üçüncü kişinin işlemin tasfiye
amacının dışında olduğunu bildiği veya hâlin gereğinden bilmemesinin
mümkün olamayacağı ispat edilsin. Tasfiyenin sadece tescil ve ilan
edilmesi, bu hususun ispatı için yeterli delil değildir.

\(3) Tasfiye memurları birden fazla ise, aksi genel kurul kararında veya
esas sözleşmede öngörülmemişse,  şirketin  bağlanabilmesi  için  imzaya
 yetkili  iki  tasfiye memurunun şirket unvanı altında imza atması
gereklidir. Tasfiye hâlindeki şirketi tasfiye ile ilgili konularda
mahkemelerde ve dış ilişkide tasfiye memurları temsil eder.

\(4) Tasfiye memurunun görevini yerine getirdiği sırada işlediği haksız
fiilden şirket de sorumludur.

**II - Tasfiye işleri**

**1. İlk envanter ve bilanço**

**MADDE 540**- (1) Tasfiye memurları görevlerine başlar başlamaz,
şirketin tasfiyenin başlangıcındaki durumunu incelerler; gerekirse
şirket mallarına değer biçmek için uzmanlara başvurarak, şirketin
malvarlığına ilişkin durumu ile finansal durumunu gösteren bir envanter
ile bilanço düzenler ve genel kurulun onayına sunarlar.

\(2) Envanter ve bilançonun onaylanmasından sonra, tasfiye memurları
şirketin envanterde yazılı bütün malları ile belgelerine ve defterlerine
el koyarlar.

**2. Alacaklıların çağrılması ve korunması**

**MADDE 541**- (1) Alacaklı oldukları şirket defterlerinden veya diğer
belgelerden anlaşılan ve yerleşim yerleri bilinen kişiler taahhütlü
mektupla, diğer alacaklılar Türkiye Ticaret Sicili Gazetesinde ve
şirketin internet sitesinde ve aynı zamanda esas sözleşmede öngörüldüğü
şekilde, birer hafta arayla yapılacak üç ilanla şirketin sona ermiş
bulunduğu konusunda bilgilendirilirler ve alacaklarını tasfiye
memurlarına bildirmeye çağrılırlar.

\(2) Alacaklı oldukları bilinenler, bildirimde bulunmazlarsa
alacaklarının tutarı Gümrük ve Ticaret Bakanlığınca belirlenecek bir
bankaya depo edilir.

\(3) Şirketin, henüz muaccel olmayan veya hakkında uyuşmazlık bulunan
borçlarını karşılayacak tutarda para notere depo edilir; meğerki, bu
gibi borçlar yeterli bir şekilde teminat altına alınmış veya şirket
varlığının pay sahipleri arasında paylaşımı bu borçların ödenmesi
şartına bağlanmış olsun.

\(4) Yukarıdaki fıkralarda yazılı hükümlere aykırı hareket eden tasfiye
memurları haksız olarak ödedikleri paralardan dolayı 553 üncü madde
uyarınca sorumludur.

**3. Diğer tasfiye işleri**

**MADDE 542**- (1) Tasfiye memurları;

a\) Şirketin süregelen işlemlerini tamamlamak, gereğinde pay bedellerinin
henüz ödenmemiş olan kısımlarını tahsil etmek, aktifleri paraya çevirmek
ve şirket borçlarının, ilk tasfiye bilançosundan ve alacaklılara yapılan
çağrı sonucunda anlaşılan duruma göre, şirket varlığından fazla olmadığı
saptanmışsa, bu borçları ödemekle yükümlüdürler.

b\) Tasfiyenin gerektirmediği yeni bir işlem yapamazlar.

c\) Şirket borçları şirket varlığından fazla olduğu takdirde durumu
derhâl şirketin merkezinin bulunduğu yerdeki asliye ticaret mahkemesine
bildirirler; mahkeme iflasın açılmasına karar verir.

11101

d\) Tasfiyenin uzun sürmesi hâlinde, her yıl sonu için tasfiyeye ilişkin
finansal tabloları ve tasfiye sonunda da kesin bilançoyu düzenleyerek
genel kurula sunarlar.

e\) Şirketin bütün mal ve haklarının korunması için düzenli ve görevinin
bilincinde bir yönetici gibi gereken önlemleri alır ve tasfiyeyi mümkün
olan en kısa sürede bitirirler.

f\) Tasfiye işlemlerinin düzenli yürütülmesi ve güvenliği için gereken
defterleri tutarlar.

g\) Tasfiye sırasında elde edilen paralardan şirketin süregelen
harcamaları için gerekli olan para dışında kalan paraları, bir bankaya
şirket adına yatırırlar.

h\) Vadesi gelmemiş borçları, Türkiye Cumhuriyet Merkez Bankasınca kısa
vadeli kredilere uygulanan oran üzerinden iskonto ederek derhâl öderler.
Alacaklılar bu ödemeyi kabul etmek zorundadır. Kanun gereği iskonto
edilmesi mümkün olmayan alacaklar bu hükümden müstesnadır.

i\) Pay sahiplerine tasfiye işlerinin durumu hakkında bilgi ve
istedikleri takdirde bu konuda imzalı belge verirler.

**4. Tasfiye sonucu dağıtma**

**MADDE 543**- (1) Tasfiye hâlinde bulunan şirketin borçları ödendikten
ve pay bedelleri geri verildikten sonra kalan varlığı, esas sözleşmede
aksi kararlaştırılmamışsa pay sahipleri arasında, ödedikleri sermayeler
ve imtiyaz hakları oranında dağıtılır. Tasfiye payında imtiyazın varlığı
hâlinde esas sözleşmedeki düzenleme uygulanır.

\(2) Alacaklılara üçüncü kez yapılan çağrı tarihinden itibaren altı ay
geçmedikçe kalan varlık dağıtılamaz. Şu kadar ki, hâl ve duruma göre
alacaklılar için bir tehlike mevcut olmadığı takdirde mahkeme altı ay
geçmeden de dağıtmaya izin verebilir. ^(1)^

\(3) Esas sözleşme ve genel kurul kararında aksine hüküm bulunmadıkça,
dağıtma para olarak yapılır.

**5. Defterlerin saklanması**

**MADDE 544**- (1) Tasfiyenin sonunda defterler ve tasfiyeye ilişkin
olanlar da dâhil, belgeler 82 nci madde uyarınca saklanır.

**III - Şirket unvanının sicilden silinmesi**

**MADDE 545**- (1) Tasfiyenin sona ermesi üzerine şirkete ait ticaret
unvanının sicilden silinmesi tasfiye memurları tarafından sicil
müdürlüğünden istenir. İstem üzerine silinme tescil ve ilan edilir.

\(2) **(Ek fıkra: 15/7/2016-6728/69 md.)** Bu Kanun hükümlerine göre
tasfiye olunan şirketlerde, 2004 sayılı Kanunun 44 üncü ve 337/a maddesi
hükümleri uygulanmaz.

**IV - Uygulanacak diğer hükümler**

**MADDE 546**- (1) Pay sahipleri ile tasfiye memuru veya memurları
arasındaki uyuşmazlıkların çözümü basit yargılama usulüne tabidir.
Mahkeme, gerekli görürse tasfiye memurlarıyla ilgili pay sahiplerini
dinleyerek, kararını otuz gün içinde verir.

\(2) Tasfiye memurlarının sorumluluğu hakkında 553 üncü madde hükmü
uygulanır.

\(3) Tasfiyeye ilişkin genel kurul kararları 418 inci madde uyarınca
alınır.

**C) Ek tasfiye**

**MADDE 547**- (1) Tasfiyenin kapanmasından sonra ek tasfiye
işlemlerinin yapılmasının zorunlu olduğu  anlaşılırsa, son tasfiye
memurları,  yönetim kurulu  üyeleri, pay sahipleri veya alacaklılar,
şirket merkezinin bulunduğu yerdeki asliye ticaret  mahkemesinden, bu ek
işlemler sonuçlandırılıncaya kadar, şirketin yeniden tescilini
isteyebilirler.

\_\_\_\_\_\_\_\_\_\_\_\_\_\_\_\_

*(1) 15/7/2016 tarihli ve 6728 sayılı Kanunun 68 inci maddesi ile bu
fıkrada yer alan “bir yıl” ibareleri “altı ay” şeklinde
değiştirilmiştir.*

11102

\(2) Mahkeme istemin yerinde olduğuna kanaat getirirse, şirketin ek
tasfiye için yeniden tesciline karar verir ve bu işlemlerini yapmaları
için son tasfiye memurlarını veya yeni bir veya birkaç kişiyi tasfiye
memuru olarak atayarak tescil ve ilan ettirir.

**D) Tasfiyeden dönülmesi**

**MADDE 548**- (1) Şirket sürenin dolmasıyla veya genel kurul kararıyla
sona ermiş ise, pay sahipleri arasında şirket malvarlığının dağıtımına
başlanılmış olmadıkça, genel kurul şirketin devam etmesini
kararlaştırabilir. Devam kararının sermayenin en az yüzde altmışının oyu
ile alınması gerekir. Esas sözleşme ile bu nisap ağırlaştırılabilir ve
başkaca önlemler öngörülebilir. Tasfiyeden dönülmesine ilişkin genel
kurul kararını tasfiye memuru tescil ve ilan ettirir.

\(2) Şirket, iflasın açılmasıyla sona ermiş olmasına rağmen iflas
kaldırılmışsa veya iflas, konkordatonun uygulanmasıyla sona ermişse
şirket devam eder.

\(3) Tasfiye memuru iflasın kaldırıldığına ilişkin kararı ticaret
siciline tescil ettirir. Tescil istemine, pay bedellerinin ve tasfiye
paylarının pay sahipleri arasında dağıtılmasına başlanmadığına ilişkin
belge de eklenir.

**ONBİRİNCİ BÖLÜM**

**Hukuki Sorumluluk**

**A) Sorumluluk hâlleri **

**I - Belgelerin ve beyanların kanuna aykırı olması**

**MADDE 549**- (1) Şirketin kuruluşu, sermayesinin artırılması ve
azaltılması ile birleşme, bölünme, tür değiştirme ve menkul kıymet
çıkarma gibi işlemlerle ilgili belgelerin, izahnamelerin, taahhütlerin,
beyanların ve garantilerin yanlış, hileli, sahte, gerçeğe aykırı
olmasından, gerçeğin saklanmış bulunmasından ve diğer kanuna
aykırılıklardan doğan zararlardan, belgeleri düzenleyenler veya
beyanları yapanlar ile kusurlarının varlığı hâlinde bunlara katılanlar
sorumludur.

**II - Sermaye hakkında yanlış beyanlar ve ödeme yetersizliğinin
bilinmesi**

**MADDE 550**- (1) Sermaye tamamıyla taahhüt olunmamış veya karşılığı
kanun veya esas sözleşme hükümleri gereğince ödenmemişken, taahhüt
edilmiş veya ödenmiş gibi gösterenler ile kusurlu olmaları şartıyla,
şirket yetkilileri, bu payları üstlenmiş kabul edilirler ve payların
karşılıkları ile zararı faiziyle birlikte müteselsilen öderler.

\(2) Sermaye taahhüdünde bulunanların ödeme yeterliliğinin bulunmadığını
bilen ve buna onay verenler, söz konusu borcun ödenmemesinden doğan
zarardan sorumludurlar.

**III - Değer biçilmesinde yolsuzluk**

**MADDE 551**- (1) Ayni sermayenin veya devralınacak işletme ile
ayınların değerlemesinde  emsaline  oranla   yüksek  fiyat   biçenler,
 işletme  ve  aynın   niteliğini  veya durumunu farklı gösterenler ya da
başka bir şekilde yolsuzluk yapanlar, bundan doğan zarardan sorumludur.

**IV - Halktan para toplamak**

**MADDE 552**- **(Değişik: 26/6/2012-6335/27 md.) **

\(1) Sermaye Piyasası Kanunu hükümleri saklı kalmak kaydıyla, bir şirket
kurmak veya şirketin sermayesini artırmak amacıyla yahut vaadiyle halka
her türlü yoldan çağrıda bulunularak para toplanması yasaktır.

11103

**V - Kurucuların, yönetim kurulu üyelerinin, yöneticilerin** **ve
tasfiye memurlarının sorumluluğu**

**MADDE 553**- (1) Kurucular, yönetim kurulu üyeleri, yöneticiler ve
tasfiye memurları, kanundan ve esas sözleşmeden doğan yükümlülüklerini
kusurlarıyla ihlal ettikleri takdirde, (…) ^(2)^ hem şirkete hem pay
sahiplerine hem de şirket alacaklılarına karşı verdikleri zarardan
sorumludurlar. ^(1)(2)^

\(2) Kanundan veya esas sözleşmeden doğan bir görevi veya yetkiyi, kanuna
dayanarak, başkasına devreden organlar veya kişiler, bu görev ve
yetkileri devralan kişilerin seçiminde makul derecede özen
göstermediklerinin ispat edilmesi hâli hariç, bu kişilerin fiil ve
kararlarından sorumlu olmazlar.

\(3) Hiç kimse kontrolü dışında kalan, kanuna veya esas sözleşmeye
aykırılıklar veya yolsuzluklar sebebiyle sorumlu tutulamaz; bu sorumlu
olmama durumu gözetim ve özen yükümü gerekçe gösterilerek geçersiz
kılınamaz.

**VI – Denetçinin sorumluluğu ^(3)^**

**MADDE 554**- **(Değişik: 26/6/2012-6335/29 md.)**

\(1) Şirketin ve şirketler topluluğunun yılsonu ve konsolide finansal
tablolarını, raporlarını, hesaplarını denetleyen denetçi ve özel
denetçiler; kanuni görevlerinin yerine getirilmesinde kusurlu hareket
ettikleri takdirde, hem şirkete hem de pay sahipleri ile şirket
alacaklılarına karşı verdikleri zarar dolayısıyla sorumludur.

**B) Şirketin zararı**

**I - Genel olarak**

**MADDE 555**- (1) Şirketin uğradığı zararın tazminini, şirket ve her
bir pay sahibi isteyebilir. Pay sahipleri tazminatın ancak şirkete
ödenmesini isteyebilirler.

\(2) Pay sahibinin açtığı davayı hukuki ve maddi sebepler haklı
gösterdiği takdirde, mahkeme, dava giderleriyle avukatlık ücretini, bu
giderler davalıya yükletilemediği hâllerde, davacı pay sahibiyle şirket
arasında, hakkaniyete göre paylaştırır.

**II - İflas hâlinde**

**MADDE 556**- (1) Zarara uğrayan şirketin iflası hâlinde, tazminatın
şirkete ödenmesini isteme hakkını şirket alacaklıları da haizdir. Ancak,
pay sahiplerinin ve şirket alacaklılarının istemleri önce iflas
idaresince ileri sürülür.

–––––––––––––––––

*(1) 26/6/2012 tarihli ve 6335 sayılı Kanunun 28 inci maddesiyle, bu
fıkrada yer alan “yükümlülüklerini” ibaresinden sonra gelmek üzere
“kusurlarıyla” ibaresi eklenmiş ve metne işlenmiştir.*

*(2) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “kusurlarının bulunmadığını ispatlamadıkça,” ibaresi
madde metninden çıkarılmıştır.*

*(3) Bu madde başlığı “VI - Denetçinin ve işlem denetçilerinin
sorumluluğu” iken, 26/6/2012 tarihli ve 6335 sayılı Kanunun 29 uncu
maddesiyle metne işlendiği şekilde değiştirilmiştir.*

11104

\(2) İflas idaresi birinci fıkrada öngörülen davayı açmadığı takdirde,
her pay sahibi veya şirket alacaklısı mezkûr davayı ikame edebilir. Elde
edilen hasıla, İcra ve İflas Kanunu hükümlerine göre, önce dava açan
alacaklıların alacaklarının ödenmesine tahsis olunur; bakiye, sermaye
payları oranında davacı pay sahiplerine ödenir; artan iflas masasına
verilir.

\(3) Şirketin istemlerinin devrine ilişkin İcra ve İflas Kanununun 245
inci maddesi hükmü saklıdır.

**III - Teselsül ve başvuru **

**MADDE 557**- (1) Birden çok kişinin aynı zararı tazminle yükümlü
olmaları hâlinde, bunlardan her biri, kusuruna ve durumun gereklerine
göre, zarar şahsen kendisine yükletilebildiği ölçüde, bu zarardan
diğerleriyle birlikte müteselsilen sorumlu olur.

\(2) Davacı birden çok sorumlu kişiyi zararın tamamı için birlikte dava
edebilir ve hâkimin aynı davada her bir davalının tazminat borcunu
belirlemesini isteyebilir.

\(3) Birden çok sorumlu arasındaki başvuru, durumun bütün gerekleri
dikkate alınarak hâkim tarafından belirlenir.

**IV - İbra**

**1. İbranın etkisi**

**MADDE 558**- (1) İbra kararı genel kurul kararıyla kaldırılamaz. 445
inci madde hükmü saklıdır.

\(2) Şirket genel kurulunun, sorumluluktan ibraya ilişkin kararı, ibranın
kapsadığı açıklanan maddi olaylara ilişkin olarak, şirketin, ibraya
olumlu oy veren ve ibra kararını bilerek payı iktisap etmiş olan pay
sahiplerinin dava hakkını kaldırır. Diğer pay sahiplerinin dava hakları
ibra tarihinden itibaren altı ay geçmesiyle düşer.

**2. Kuruluş ve sermaye artırımında ibra**

**MADDE 559**- (1) Kurucuların, yönetim kurulu üyelerinin, denetçilerin,
şirketin kuruluşundan ve sermaye artırımından doğan sorumlulukları,
şirketin tescili tarihinden itibaren dört yıl geçmedikçe sulh ve ibra
yoluyla kaldırılamaz. Bu sürenin geçmesinden sonra da  sulh  ve  ibra
 ancak  genel  kurulun  onayıyla  geçerlilik  kazanır.  Bununla
  beraber,  esas sermayenin onda birini, halka açık şirketlerde yirmide
birini temsil eden pay sahipleri sulh ve ibranın onaylanmasına karşı
iseler, sulh ve ibra genel kurulca onaylanmaz.

**V - Zamanaşımı**

**MADDE 560**- (1) Sorumlu olanlara karşı tazminat istemek hakkı,
davacının zararı ve sorumluyu öğrendiği tarihten itibaren iki ve her
hâlde zararı doğuran fiilin meydana geldiği günden itibaren beş yıl
geçmekle zamanaşımına uğrar. Şu kadar ki, bu fiil cezayı gerektirip,
Türk Ceza Kanununa göre daha uzun dava zamanaşımına tabi bulunuyorsa,
tazminat davasına da bu zamanaşımı uygulanır.

**VI - Yetkili mahkeme**

**MADDE 561**- (1) Sorumlular aleyhinde şirketin merkezinin bulunduğu
yer asliye ticaret mahkemesinde dava açılabilir.

11105

**ONİKİNCİ BÖLÜM**

**Cezai Sorumluluk**

**A) Suçlar ve cezalar**

**MADDE 562**- **(Değişik: 26/6/2012-6335/30 md.)**

\(1) Bu Kanunun;

a\) 64 üncü maddesinin birinci fıkrasının ikinci veya üçüncü cümlesindeki
yükümlülükleri yerine getirmeyenler,

b\) 64 üncü maddesinin ikinci fıkrası uyarınca belgelerin kopyasını
sağlamayanlar,

c\) 64 üncü maddesinin üçüncü fıkrası uyarınca gerekli onayları
yaptırmayanlar,

d\) 65 inci maddesine uygun olarak defterlerini tutmayanlar,

e\) 66 ncı maddesindeki usule aykırı olarak envanter çıkaranlar,

f\) 86 ncı maddesine göre belgeleri ibraz etmeyenler,

dörtbin Türk Lirası idari para cezasıyla cezalandırılır.

\(2) 88 inci maddeye aykırı hareket edenler dörtbin Türk Lirası idari
para cezasıyla cezalandırılır.

\(3) 199 uncu maddenin birinci ve dördüncü fıkralarına aykırı hareket
edenler ikiyüz günden az olmamak üzere adli para cezasıyla
cezalandırılır.

\(4) Bu Kanun hükümlerine göre tutulmakla veya muhafaza edilmekle yükümlü
olunan defter, kayıt ve belgeler ile bunlara ilişkin bilgileri, denetime
tabi tutulan gerçek veya tüzel kişiye ait olup olmadığına bakılmaksızın,
210 uncu maddenin birinci fıkrasına göre denetime yetkili olanlarca
istenmesine rağmen vermeyenler veya eksik verenler ya da bu denetim
elemanlarının görevlerini yapmalarını engelleyenler, fiilleri daha ağır
cezayı gerektiren başka bir suç oluşturmadığı takdirde üçyüz günden az
olmamak üzere adli para cezasıyla cezalandırılır.

\(5) Bu Kanunun;

a\) **(Mülga: 15/7/2016-6728/73 md.)**

b\) 358 inci maddesine aykırı olarak pay sahiplerine borç verenler,

c\) 395 inci maddesinin ikinci fıkrasının birinci veya ikinci cümlesi
hükümlerini ihlal edenler,

üçyüz günden az olmamak üzere adli para cezasıyla cezalandırılır.

\(6) Ticari defterlerin mevcut olmaması veya hiçbir kayıt içermemesi
yahut bu Kanuna uygun saklanmaması hâllerinde, sorumlular üçyüz günden
az olmamak üzere adli para cezasıyla cezalandırılır.

\(7) 527 nci maddeye aykırı hareket edenler, Türk Ceza Kanununun 239 uncu
maddesi hükümlerine göre cezalandırılır.

\(8) 549 uncu maddede belirtilen belgeleri sahte olarak düzenleyenler ile
ticari defterlere kasıtlı olarak gerçeğe aykırı kayıt yapanlar bir
yıldan üç yıla kadar hapis cezasıyla cezalandırılır.

\(9) 550 nci maddeye aykırı hareket edenler üç aydan iki yıla kadar hapis
veya adli para cezasıyla cezalandırılır.

\(10) 551 inci maddeye aykırı hareket edenler doksan günden az olmamak
üzere adli para cezasıyla cezalandırılır.

\(11) 552 nci maddeye aykırı hareket edenler altı aydan iki yıla kadar
hapis cezasıyla cezalandırılır.

11106

\(12) 1524 üncü maddede öngörülen internet sitesini oluşturmayan
şirketlerin yönetim organı üyeleri, yüz günden üçyüz güne kadar adli
para cezasıyla ve aynı madde uyarınca internet sitesine konulması
gereken içeriği usulüne uygun bir şekilde koymayan bu fıkrada sayılan
failler yüz güne kadar adli para cezasıyla cezalandırılır.

\(13) Bu Kanun kapsamındaki idari para cezaları, aksine hüküm bulunmayan
hâllerde, mahallin en büyük mülki amiri tarafından verilir.

\(14) Bu Kanunda tanımlanan kabahatlerden birinin idari yaptırım kararı
verilinceye kadar birden çok işlenmesi hâlinde, ilgili gerçek veya tüzel
kişiye bir idari para cezası verilir ve ilgili hükme göre verilecek ceza
iki kat artırılır. Ancak, bu kabahatin işlenmesi suretiyle bir menfaat
temin edilmesi veya zarara sebebiyet verilmesi hâlinde verilecek idari
para cezasının miktarı bu menfaat veya zararın üç katından az olamaz.

**B) Soruşturma ve kovuşturma usulü **

**MADDE 563**- **(Mülga: 26/6/2012-6335/42 md.)**

**BEŞİNCİ KISIM**

**Sermayesi Paylara Bölünmüş Komandit Şirket**

**A) Tanımı**

**MADDE 564**- (1) Sermayesi paylara bölünmüş komandit şirket, sermayesi
paylara bölünen ve ortaklarından bir veya birkaçı şirket alacaklılarına
karşı bir kollektif şirket ortağı, diğerleri bir anonim şirket pay
sahibi gibi sorumlu olan şirkettir. Sermaye, paylara bölünmeksizin
sermayesi sadece birden çok komanditerin sermayeye katılma oranlarını
göstermek amacıyla kısımlara ayrılmış bulunuyorsa komandit şirket
hükümleri uygulanır.

**B) Uygulanacak hükümler**

**MADDE 565**- (1) Komanditelerin birbirleriyle, komanditerlerin tümüyle
ve üçüncü kişilerle hukuki ilişkileri, özellikle şirketin yönetimine ve
temsiline ilişkin görev ve yetkileri, şirketten ayrılmaları, komandit
şirketlerdeki hükümlere tabidir.

\(2) Birinci fıkrada gösterilen hususların dışında, Kanunda aksine hüküm
bulunmadıkça anonim şirket hükümleri uygulanır.

11106-1

**C) Kuruluş**

**I - Esas sözleşme**

**1. Şekil**

**MADDE 566**- (1) Esas sözleşme yazılı şekilde düzenlenir, kurucularla
komandite ortakların tümü tarafından imzalanır; imzaların noterce
onaylanması veya esas sözleşmenin ticaret sicili müdürü yahut yardımcısı
huzurunda imzalanması gerekir. **(Ek cümle: 15/7/2016-6728/67 md.)**
Şirketin kuruluşunda, esas sözleşmeyi ihtiva eden kâğıtlardan değerli
kâğıt bedeli alınmaz. ^(1)^

\(2) İzin alınmasına ilişkin 333 üncü madde uygulanmaz.

**2. İçeriği**

**MADDE 567**- (1) Esas sözleşme, ikinci fıkrasının (f) bendi hariç
olmak üzere 339 uncu maddede yer alan tüm kayıtları içermelidir.

**II - Kurucular**

**MADDE 568**- (1) Esas sözleşmeyi imzalayanlarla şirkete paradan başka
sermaye koyanların tümü kurucu sayılır.

\(2) Kurucular beş kişiden az olamaz. Kuruculardan en az birinin
komandite olması şarttır. Kurucu sıfatını haiz olan komanditerlerin
sahip oldukları payların her birinin tutarının esas sözleşmeye yazılması
gerekir.

\_\_\_\_\_\_\_\_\_\_\_\_\_\_\_\_\_\_\_\_\_\_

*(1) 15/7/2016 tarihli ve 6728 sayılı Kanunun 67 nci maddesi ile bu
fıkraya “onaylanması” ibaresinden sonra gelmek üzere “veya esas
sözleşmenin ticaret sicili müdürü yahut yardımcısı huzurunda
imzalanması” ibaresi eklenmiştir.*

11107

**III - Uygulanacak hükümler**

**MADDE 569**- (1) Kuruluşa, anonim şirketlerin kuruluşuna ilişkin
hükümler uygulanır.

**D) Yönetim **

**I - Uygulanacak hükümler**

**MADDE 570**- (1) Anonim şirketlerin yönetim kurulunun görevleriyle
sorumluluklarına ilişkin hükümleri, yönetici olan komandite ortaklar
hakkında da geçerlidir.

**II - Görevden alınma**

**MADDE 571**- (1) Şirketi yönetmek ve temsil etmekle görevli olan
komandite ortaklar, kollektif şirketin yönetimine ve temsiline görevli
ortaklar için kanunda belirlenen hâllerde ve öngörülen şartlar uyarınca
görevden alınabilirler. Görevden alma kararının tescili ile, görevden
alınan ortağın şirketin bu tarihten sonra doğacak borçlarından dolayı
kişisel sorumlulukları sona erer.

**III - Rekabet yasağı**

**MADDE 572**- (1) Komandite ortak diğer komanditelerin ve genel kurulun
izni olmaksızın şirketin işletme konusuna giren bir iş yapamayacağı gibi
bu tür ticaretle uğraşan bir şirkete sorumluluğu sınırlandırılmamış
ortak sıfatıyla da katılamaz.

\(2) Bu madde hükmüne aykırı hareket eden komandite ortak hakkında
kollektif şirkete ilişkin hükümler uygulanır.

**ALTINCI KISIM**

**Limited Şirket**

**BİRİNCİ BÖLÜM**

**Tanım ve Kuruluş**

**A) Kavram**

**MADDE 573**- (1) Limited şirket, bir veya daha çok gerçek veya tüzel
kişi tarafından bir ticaret unvanı altında kurulur; esas sermayesi
belirli olup, bu sermaye esas sermaye paylarının toplamından oluşur.

\(2) Ortaklar, şirket borçlarından sorumlu olmayıp, sadece taahhüt
ettikleri esas sermaye paylarını ödemekle ve şirket sözleşmesinde
öngörülen ek ödeme ve yan edim yükümlülüklerini yerine getirmekle
yükümlüdürler.

\(3) Limited şirket, kanunen yasak olmayan her türlü ekonomik amaç ve
konu için kurulabilir.

**B) Ortakların sayısı**

**MADDE 574**- (1) Ortakların sayısı elliyi aşamaz.

\(2) Ortak sayısı bire düşerse durum,  bu sonucu doğuran işlem tarihinden
itibaren yedi gün içinde müdürlere yazıyla bildirilir. Müdürler,
bildirimin alınması tarihinden başlayarak  yedinci günün sonuna kadar,
şirketin tek ortaklı olduğunu, bu ortağın adını, yerleşim yerini ve
vatandaşlığını tescil ve ilan ettirirler, aksi hâlde doğacak zarardan
sorumlu olurlar. Aynı yükümlülük, şirketin bir ortakla kurulduğu
hâllerde de geçerlidir.

\(3) Şirket, tek ortağının kendisinin olacağı bir şirkete dönüşeceği
sonucunu doğuracak şekilde esas sermaye payını iktisap edemez.

11108

**C) Şirket sözleşmesi**

**I - Şekil**

**MADDE 575**- (1) Şirket sözleşmesinin yazılı şekilde yapılması ve
kurucuların imzalarının noterce onaylanması veya şirket sözleşmesinin
ticaret sicili müdürü yahut yardımcısı huzurunda imzalanması şarttır.
**(Ek cümle: 15/7/2016-6728/67 md.)** Şirketin kuruluşunda, şirket
sözleşmesini ihtiva eden kâğıtlardan değerli kâğıt bedeli alınmaz. ^(1)^

**II - İçerik**

**1. Zorunlu kayıtlar**

**MADDE 576**- (1) Şirket sözleşmesinde aşağıdaki kayıtların açıkça yer
alması gereklidir:

a\) Şirketin ticaret unvanı ve merkezinin bulunduğu yer.

b\) Esaslı noktaları belirtilmiş ve tanımlanmış bir şekilde, şirketin
işletme konusu.

c\) Esas sermayenin itibarî tutarı, esas sermaye paylarının sayısı,
itibarî değerleri, varsa imtiyazlar, esas sermaye paylarının grupları.

d\) Müdürlerin adları, soyadları, unvanları, vatandaşlıkları.

e\) Şirket tarafından yapılacak ilanların şekli.

**2. Şirket sözleşmesinde öngörülmeleri şartıyla bağlayıcı olan
hükümler**

**MADDE 577**- (1) Aşağıdaki kayıtlar, şirket sözleşmesinde
öngörüldükleri takdirde bağlayıcı hükümlerdir:

a\) Esas sermaye paylarının devrinin sınırlandırılmasına ilişkin kanuni
hükümlerden ayrılan düzenlemeler.

b\) Ortaklara veya şirkete, esas sermaye payları ile ilgili olarak
önerilmeye muhatap olma, önalım, geri alım  ve alım hakları tanınması.

c\) Ek ödeme yükümlülüklerinin öngörülmesi, bunların şekli ve kapsamı.

d\) Yan edim yükümlülüklerinin öngörülmesi, bunların şekli ve kapsamı.

e\) Belirli veya belirlenebilir ortaklara veto hakkı veya bir genel kurul
kararının oylanması sonucunda oyların eşit çıkması hâlinde bazı
ortaklara üstün oy hakkı tanıyan hükümler.

f\) Kanunda ya da şirket sözleşmesinde öngörülmüş bulunan yükümlülüklerin
hiç ya da zamanında yerine getirilmemeleri hâlinde uygulanabilecek
sözleşme cezası hükümleri.

g\) Kanuni düzenlemeden ayrılan rekabet yasağına ilişkin hükümler.

h\) Genel kurulun toplantıya çağrılmasına ilişkin özel hak tanıyan
hükümler.

ı) Genel kurulda karar almaya, oy hakkına ve oy hakkının hesaplanmasına
ilişkin kanuni düzenlemeden ayrılan hükümler.

i\) Şirket yönetiminin üçüncü bir kişiye bırakılmasına ilişkin yetki
hükümleri.

j\) Bilanço kârının kullanılması hakkında kanundan ayrılan hükümler.

k\) Çıkma hakkının tanınması ile bunun kullanılmasının şartları, bu
hâllerde ödenecek olan ayrılma akçesinin türü ve tutarı.

l\) Ortağın şirketten çıkarılmasına ilişkin özel sebepleri gösteren
hükümler.

m\) Kanunda belirtilenler dışında öngörülen sona erme sebeplerine dair
hükümler.

**3. Ayni sermaye, ayni devralmalar ve özel menfaatler**

**MADDE 578**- (1) Ayni sermaye, ayınların veya işletmelerin
devralınması ve özel menfaatler hakkında anonim şirketlere ilişkin
hükümler uygulanır.

\_\_\_\_\_\_\_\_\_\_\_\_\_\_\_

*(1) 15/7/2016 tarihli ve 6728 sayılı Kanunun 67 nci maddesi ile bu
fıkraya “onaylanması” ibaresinden sonra gelmek üzere “veya şirket
sözleşmesinin ticaret sicili müdürü yahut yardımcısı huzurunda
imzalanması” ibaresi eklenmiştir.*

11109

**4. Emredici hükümler**

**MADDE 579**- (1) Şirket sözleşmesi, bu Kanunun limited şirketlere
ilişkin hükümlerinden ancak kanunda buna açıkça cevaz verilmişse
sapabilir. Diğer kanunların öngörülmesine izin verdiği tamamlayıcı
nitelikteki şirket sözleşmesi hükümleri, o kanuna özgülenmiş olarak
hüküm doğururlar.

**D) Sermaye**

**I - En az tutar**

**MADDE 580**- (1) Limited şirketin esas sermayesi en az onbin Türk
Lirasıdır.

\(2) Bu maddede yazılı en az tutar, Bakanlar Kurulunca on katına kadar
artırılabilir.

**II - Ayni sermaye**

**MADDE 581**- (1) Üzerlerinde sınırlı ayni bir hak, haciz veya tedbir
bulunmayan; nakden değerlendirilebilen ve devrolunabilen, fikrî mülkiyet
hakları ile sanal ortamlar ve adlar da dâhil, malvarlığı unsurları ayni
sermaye olarak konulabilir. Hizmet edimleri, kişisel emek, ticari itibar
ve vadesi gelmemiş  alacaklar sermaye olamaz.

\(2) 127 nci madde hükmü saklıdır.

**III - Mal bedelleri ve kurucu menfaatleri**

**MADDE 582**- (1) Kurucular tarafından, kurulmakta bulunan şirketle
ilgili olarak, şirket hesabına alınan malların bedelleri ile şirketin
kurulmasında hizmeti geçenlere tanınan menfaatler şirket sözleşmesine
yazılır.

\(2) 128 inci madde hükmü saklıdır.

**E) Esas sermaye payları**

**MADDE 583**- (1) Şirket sözleşmesinde esas sermaye paylarının itibarî
değerleri en az yirmibeş Türk Lirası olarak belirlenebilir. Şirketin
durumunun iyileştirilmesi amacıyla bu değerin altına inilebilir.

\(2) Esas sermaye paylarının itibarî değerleri farklı olabilir. Ancak,
esas sermaye paylarının değerlerinin yirmibeş Türk Lirası veya bunun
katları olması şarttır. Bir esas sermaye payının vereceği oyun, 618 inci
madde uyarınca itibarî değere göre hesaplanması, esas sermaye payının
bölünmesi değildir. Aynı hüküm bir hakkın veya yükümlülüğün itibarî
değere göre belirlendiği durumlar için de geçerlidir.

\(3) Bir ortak birden fazla esas sermaye payına sahip olabilir.

\(4) Esas sermaye payları itibarî değerden veya bu değeri aşan bir
bedelle çıkarılabilir.

\(5) Esas sermaye payının bedeli şirket sözleşmesinde öngörüldüğü
şekilde, nakit veya ayın olarak veya bir alacağın takası yoluyla yahut
sermaye artırımında olduğu gibi, serbestçe kullanılabilecek
özkaynakların esas sermayeye dönüştürülmesi yoluyla ödenir.

**F) İntifa senetleri**

**MADDE 584**- (1) Şirket sözleşmesinde intifa senetlerinin çıkarılması
öngörülebilir; bu konuda anonim şirketlere ilişkin hükümler kıyas
yoluyla uygulanır.

**G) Kuruluş**

**I - Kurulma anı**

**MADDE 585**- **(Değişik: 26/6/2012-6335/31 md.)**

\(1) Şirket, kurucuların, kanuna uygun olarak düzenlenmiş bulunan,
sermayenin tamamını ödemeyi şartsız olarak taahhüt ettikleri,
imzalarının noterce onaylandığı veya ticaret sicili müdürü yahut
yardımcısı huzurunda imzaladığı şirket sözleşmesinde limited şirket
kurma iradelerini açıklamalarıyla kurulur. Esas sermaye pay bedellerinin
ödenmesi, ödeme yeri, ifa borcu, ifa etmemenin sonuçları, bedelleri
tamamen ödenmemiş payların devri hususlarında bu Kanunun anonim
şirketlere ilişkin hükümleri kıyasen uygulanır. 588 inci maddenin
birinci fıkra hükümleri saklıdır.^(1)^

\_\_\_\_\_\_\_\_\_\_\_\_\_\_\_\_\_\_

*(1) 15/7/2016 tarihli ve 6728 sayılı Kanunun 67 nci maddesi ile bu
fıkraya “onaylandığı” ibaresinden sonra gelmek üzere “veya ticaret
sicili müdürü yahut yardımcısı huzurunda imzaladığı” ibaresi
eklenmiştir.*

11110

**II - Tescil**

**1. İstem**

**MADDE 586**- (1) Şirket sözleşmesinin 575 inci maddede öngörüldüğü
şekilde düzenlenmesinden sonra, tescil için, şirket merkezinin bulunduğu
yerdeki ticaret siciline başvurulur.

\(2) Başvuru, müdürlerin tümü tarafından imzalanır. Başvuruya aşağıdaki
belgeler eklenir:

a\) Şirket sözleşmesinin onaylanmış bir örneği.

b\) **(Mülga: 15/7/2016-6728/73 md.)**

c\) Yerleşim yerleri de gösterilerek şirketi temsile yetkili kişileri ve
denetçinin seçimini gösterir belge.

\(3) Dilekçede şu kayıtlar yer alır:

a\) Bütün ortakların adları ve soyadları veya unvanları, yerleşim
yerleri, vatandaşlıkları.

b\) Her ortağın üstlendiği esas sermaye payı ve ödediği toplam tutar.

c\) İster ortak ister üçüncü kişi olsun, müdürlerin adları ve soyadları
veya unvanları.

d\) Şirketin ne suretle temsil edileceği.

**2. Tescil ve ilan**

**MADDE 587**- (1) Şirket sözleşmesinin tamamı, kurucuların imzalarının
noterce onaylanmasını veya şirket sözleşmesinin ticaret sicili müdürü
yahut yardımcısı huzurunda imzalandığı tarihi izleyen otuz gün içinde,
şirketin merkezinin bulunduğu yer ticaret siciline tescil ve Türkiye
Ticaret Sicili Gazetesinde ilan olunur. Tescil ve ilan edilen şirket
sözleşmesine, aşağıda sayılanlar dışında, 36 ncı maddenin birinci
fıkrası hükmü uygulanmaz: ^(1)^

a\) Şirket sözleşmesinin tarihi.

b\) Şirketin ticaret unvanı ve merkezi.

c\) Esas noktaları belirtilmiş ve tanımlanmış şekilde şirketin işletme
konusu; şirket sözleşmesinde bu konuda bir hüküm varsa, şirketin süresi.

d\) Esas sermayenin itibarî değeri.

e\) Gerçek kişi ortağın adı ve soyadı, yerleşim yeri, tüzel kişi
ortakların unvanı, merkezleri ve her ortağın üstlendiği esas sermaye
payları.

f\) Ayni sermayenin konusu ve bu tür sermayenin karşılığında verilecek
esas sermaye payları; bir aynın devralınması hâlinde ilgili sözleşmenin
konusu, sözleşmenin karşı tarafı, şirketin borçlandığı karşı edim; özel
menfaatlerin içerik ve değeri.

g\) Öngörülmüş ise, intifa senetlerinin sayısı ve bunlara sağlanan
hakların içeriği.

h\) Müdürlerin ve şirketi temsile yetkili diğer kişilerin adları,
soyadları veya unvanları ve yerleşim yerleri.

ı) Temsil yetkisinin kullanılma şekli.

i\) Denetçinin yerleşim yeri, merkezi, varsa ticaret siciline tescil
edilmiş şubesi (…)^(2)^ .

j\) Şirket sözleşmesinde öngörülmüş bulunan imtiyaz, ek yükümlülük veya
yan edim yükümlülükleri, esas sermaye payları ile ilgili önerilmeye
muhatap olma, önalım, geri alım ve alım hakları.

k\) Şirket tarafından yapılacak olan ilanların şekli, türü ve şirket
sözleşmesinde bu konuda bir hüküm bulunduğu takdirde, müdürlerin
ortaklara ne şekilde bildirimde bulunacakları.

–––––––––––––––––

*(1) 15/7/2016 tarihli ve 6728 sayılı Kanunun 67 nci maddesi ile bu
fıkraya “onaylanmasını” ibaresinden sonra gelmek üzere “veya şirket
sözleşmesinin ticaret sicili müdürü yahut yardımcısı huzurunda
imzalandığı tarihi” ibaresi eklenmiştir.*

*(2) 26/6/2012 tarihli ve 6335 sayılı Kanunun 41 inci maddesiyle, bu
bentte yer alan “, denetçinin yeminli mali müşavir veya serbest
muhasebeci mali müşavir olması hâlinde adı, soyadı, yerleşim yeri,
meslek odası numarası” ibaresi madde metninden çıkarılmıştır.*

11111

**III - Tüzel kişilik**

**MADDE 588**- (1) Şirket, ticaret siciline tescil ile tüzel kişilik
kazanır.

\(2) Şirketçe kabul olunmadığı takdirde, kuruluş giderleri kurucular
tarafından karşılanır. Bunların pay sahiplerine rücû hakları yoktur.

\(3) Tescilden önce şirket adına işlem yapanlar, bu işlemler dolayısıyla
şahsen ve müteselsilen sorumludur.

\(4) Bu gibi taahhütlerin, ileride kurulacak şirket adına yapıldıklarının
açıkça bildirilmeleri ve şirketin ticaret siciline tescilini izleyen üç
aylık süre içinde şirket tarafından kabul edilmeleri koşuluyla,
bunlardan yalnız şirket sorumlu olur.

**İKİNCİ BÖLÜM**

**Şirket Sözleşmesinin Değiştirilmesi**

**A) Genel olarak**

**MADDE 589**- (1) Aksi şirket sözleşmesinde öngörülmediği takdirde,
şirket sözleşmesi, esas sermayenin üçte ikisini temsil eden ortakların
kararıyla değiştirilebilir. 621 inci madde hükmü saklıdır.

\(2) Şirket sözleşmesinde yapılan her değişiklik tescil ve ilan edilir.

**B) Özel değişiklikler**

**I - Esas sermayenin artırılması**

**1. İlke**

**MADDE 590**- (1) Şirketin kuruluşu hakkındaki hükümlere ve özellikle
sermayenin ayın olarak konması ve bir işletme ile ayınların
devralınmasına dair kurallara uymak şartıyla esas sermaye artırılabilir.

**2. Rüçhan hakkı**

**MADDE 591**- (1) Şirket sözleşmesinde veya artırma kararında aksi
öngörülmemişse, her ortak, esas sermaye payı oranında, esas sermayenin
artırılmasına katılmak hakkını haizdir.

\(2) Genel kurulun sermaye artırımına ilişkin kararıyla, ortakların yeni
payları almaya ilişkin rüçhan hakkı, ancak haklı sebeplerin varlığında
ve 621 inci maddenin birinci fıkrasının (e) bendinde  öngörülen  nisapla
sınırlandırılabilir  veya  kaldırılabilir.  Özellikle, işletmelerin,
işletme kısımlarının, iştiraklerin devralınmaları ve işçilerin şirkete
katılmaları haklı sebep olarak kabul edilebilir. Rüçhan hakkının
sınırlandırılması veya kaldırılması suretiyle hiç kimse haklı
görülemeyecek şekilde yararlandırılamaz veya kayba uğratılamaz.

\(3) Rüçhan hakkının kullanılabilmesi için en az onbeş gün süre verilir.

**II - Esas sermayenin azaltılması**

**MADDE 592**- (1) Anonim şirketlerin esas sermayenin azaltılmasına
ilişkin hükümleri limited şirketlere kıyas yoluyla uygulanır. Esas
sermaye borca batık bilançonun iyileştirilmesi amacıyla, ancak şirket
sözleşmesinde öngörülen ek ödeme yükümlülüklerinin tamamen ödenmesi
hâlinde azaltılabilir.

11112

**ÜÇÜNCÜ BÖLÜM**

**Ortakların Hak ve Borçları**

**A) Esas sermaye payının işlemlere konu olması**

**I - Genel olarak**

**MADDE 593**- (1) Esas sermaye payının şirketçe iktisabına ilişkin 612
nci maddenin ikinci fıkrasında öngörülen hâller dışında, esas sermaye
payı, ortaklar arasındaki devirler de dâhil olmak üzere sadece aşağıdaki
hükümler uyarınca devredilebilir ve miras yoluyla geçer.

\(2) Esas sermaye pay senetleri ispat aracı şeklinde veya nama yazılı
olarak düzenlenir. Ek ödeme ve yan edim yükümlülüklerinin,
ağırlaştırılmış veya bütün ortakları kapsayacak biçimde düzenlenmiş
rekabet yasağının ve şirket sözleşmesinde öngörülmüş önerilmeye muhatap
olma, önalım, geri alım ve alım haklarının, bu senetlerde açıkça
belirtilmesi gereklidir.

**II - Pay defteri**

**MADDE 594**- (1) Şirket, esas sermaye paylarını içeren bir pay defteri
tutar. Ortakların, adları, adresleri, her ortağın sahip olduğu esas
sermaye payının sayısı, esas sermaye paylarının devirleri ve geçişleri
itibarî değerleri, grupları ve esas sermaye payları üzerindeki intifa ve
rehin hakları, sahiplerinin adları ve adresleri bu deftere yazılır.

\(2) Ortaklar pay defterini inceleyebilir.

**III - Esas sermaye payının geçişi hâlleri**

**1. Devir**

**MADDE 595**- (1) Esas sermaye payının devri ve devir borcunu doğuran
işlemler yazılı şekilde yapılır ve tarafların imzaları noterce onanır.
Ayrıca devir sözleşmesinde, ek ödeme ve yan edim yükümlülükleri; rekabet
yasağı ağırlaştırılmış veya tüm ortakları kapsayacak biçimde
genişletilmiş ise, bu husus, önerilmeye muhatap olma, önalım, geri alım
ve alım hakları ile sözleşme cezasına ilişkin koşullara da belirtilir.

\(2) Şirket sözleşmesinde aksi öngörülmemişse, esas sermaye payının devri
için, ortaklar genel kurulunun onayı şarttır. Devir bu onayla geçerli
olur.

\(3) Şirket sözleşmesinde başka türlü düzenlenmemişse, ortaklar genel
kurulu sebep göstermeksizin onayı reddedebilir.

\(4) Şirket sözleşmesiyle sermaye payının devri yasaklanabilir.

\(5) Şirket sözleşmesi devri yasaklamış veya genel kurul onay vermeyi
reddetmişse, ortağın haklı sebeple şirketten çıkma hakkı saklı kalır.

\(6) Şirket sözleşmesinde ek ödeme veya yan edim yükümlülükleri
öngörüldüğü takdirde, devralanın ödeme gücü şüpheli görüldüğü için ondan
istenen teminat verilmemişse, genel kurul şirket sözleşmesinde hüküm
bulunmasa bile, onayı reddedebilir.

\(7) Başvurudan itibaren üç ay içinde genel kurul reddetmediği takdirde
onayı vermiş sayılır.

**2. Miras, eşler arasındaki mal rejimi ve icra**

**MADDE 596**- (1) Esas sermaye payının, miras, eşler arasındaki mal
rejimine ilişkin hükümler veya icra yoluyla geçmesi hâllerinde, tüm
haklar ve borçlar, genel kurulun onayına gerek olmaksızın, esas sermaye
payını iktisap eden kişiye geçer.

\(2) Şirket, iktisabın öğrenilmesinden itibaren üç ay içinde esas sermaye
payının geçtiği kişiyi onaylamayı reddedebilir. Bunun için, şirketin,
payları kendi veya ortağı ya da kendisi tarafından gösterilen üçüncü bir
kişi hesabına, gerçek değeri üzerinden devralmayı, payın geçtiği kişiye
önermesi şarttır.

11113

\(3) Red kararı, devrin gerçekleştiği günden itibaren geçerli olmak üzere
geriye etkilidir. Red, bu konudaki kararın verilmesine kadar geçen süre
içinde alınan genel kurul kararlarının geçerliliğini etkilemez.

\(4) Şirket, üç ay içinde esas sermaye payının geçişini açıkça ve yazılı
olarak reddetmemişse onayını vermiş sayılır.

**3. Gerçek değerin belirlenmesi**

**MADDE 597**- (1) Kanunda veya şirket sözleşmesinde esas sermaye
payının bedeli olarak gerçek değerin öngörüldüğü durumlarda, taraflar
anlaşamamışlarsa bu değer, taraflardan birinin istemi üzerine, şirket
merkezinin bulunduğu yerdeki asliye ticaret mahkemesince belirlenir.

\(2) Mahkeme,  yargılama ve değer belirleme giderlerini kendi takdirine
göre paylaştırır. Mahkemenin kararı kesindir.

**4. Tescil**

**MADDE 598**- (1) Esas sermaye paylarının geçişlerinin tescil edilmesi
için, şirket müdürleri tarafından ticaret siciline başvurulur.

\(2) Başvurunun otuz gün içinde yapılmaması hâlinde, ayrılan ortak,
adının bu paylarla ilgili olarak silinmesi için ticaret siciline
başvurabilir. Bunun üzerine sicil müdürü, şirkete, iktisap edenin adının
bildirilmesi için süre verir.

\(3) Sicil kaydına güvenen iyiniyetli kişinin güveni korunur.

**IV - Birden fazla ortağa ait esas sermaye payı, bu pay üzerinde
çeşitli haklar**

**1. Paylı mülkiyet**

**MADDE 599**- (1) Bir esas sermaye payı birden fazla ortağa ait olduğu
takdirde, paydaşlar şirket sözleşmesinde öngörülen ek ödeme ve yan edim
yükümlülüklerinden dolayı şirkete karşı müteselsilen sorumludur.

\(2) Paydaşlar, esas sermaye payından doğan haklarını, ancak atayacakları
ortak bir temsilci aracılığı ile kullanabilirler.

**2. İntifa ve rehin hakkı**

**MADDE 600**- (1) Bir esas sermaye payı üzerinde intifa hakkı
kurulmasına, esas sermaye payının geçişine ilişkin hükümler uygulanır.

\(2) Şirket sözleşmesiyle, esas sermaye payı üzerinde rehin hakkı
kurulması genel kurulun onayına bağlanabilir. Bu hâlde geçişe ilişkin
hükümler uygulanır. Genel kurul sadece haklı sebeplerin varlığında rehin
hakkı kurulmasına onay vermekten kaçınabilir.

\(3) Bir esas sermaye payı üzerinde intifa hakkı bulunması hâlinde, pay
intifa hakkı sahibi tarafından temsil edilir; bu durumda intifa hakkını
haiz kişi, esas sermaye payı sahibinin menfaatlerini,  hakkaniyete uygun
bir şekilde gözetmezse tazminat ile yükümlü olur.

**B) Geri verme yasağı**

**MADDE 601**- (1) Esas sermayenin azaltılması hâli hariç, ortaklara,
esas sermaye payı bedeli geri verilemeyeceği gibi, ortaklar bu borçtan
ibra da olunamazlar.

**C) Ortakların sorumluluğu**

**MADDE 602**- (1) Şirket, borç ve yükümlülükleri dolayısıyla sadece
malvarlığıyla sorumludur.

11114

**D) Ek ödeme ve yan edim yükümlülükleri**

**I - Ek ödeme yükümlülüğü**

**1. Kural**

**MADDE 603**- (1) Ortaklar şirket sözleşmesiyle, esas sermaye payı
bedeli dışında ek ödeme ile de yükümlü tutulabilirler. Ortaklardan bu
yükümlülüğün yerine getirilmesi ancak,

a\) Şirket esas sermayesi ile kanuni yedek akçeler toplamının şirketin
zararını karşılayamaması,

b\) Şirketin bu ek araçlar olmaksızın işlerine gereği gibi devamının
mümkün olmaması,

c\) Şirket sözleşmesinde tanımlanan ve özkaynak ihtiyacı doğuran diğer
bir hâlin gerçekleşmiş bulunması,

hâllerinde istenebilir.

\(2) İflasın açılması ile ek ödeme yükümlülüğü muaccel olur.

\(3) Ek ödeme yükümlülüğü şirket sözleşmesinde ancak esas sermaye payını
esas alan belirli bir tutar olarak öngörülebilir. Bu tutar esas sermaye
payının itibarî değerinin iki katını aşamaz.

\(4) Her ortak, sadece kendi esas sermaye payına düşen ek ödemeyi yerine
getirmekle yükümlüdür.

\(5) Şartlar gerçekleşmişse, ek ödemeler müdürler tarafından istenir.

\(6) Ek ödeme yükümlülüğünün azaltılması veya kaldırılması ancak esas
sermaye ile kanuni yedek akçeler toplamının zararları tamamen
karşılaması hâlinde mümkündür. Ek ödeme yükümlülüğünün azaltılmasına
veya kaldırılmasına esas sermayenin azaltılması hakkındaki hükümler
kıyas yoluyla uygulanır.

**2. Yükümlülüğün sürmesi**

**MADDE 604**- (1) Şirket, ortağın şirketten ayrılmasının tescil
edildiği tarihten itibaren iki yıl içinde iflas etmiş ise bu eski
ortaktan da ek ödeme yükümlülüğünü yerine getirmesi istenir.

\(2) Ek ödeme yükümlülüğü, halef tarafından yerine getirilmemişse,
ortağın sorumluluğu, yükümlülüğü gerçekleştiği tarihte ortağa karşı
ileri sürülebileceği ölçüde devam eder.

**3. Geri ödeme**

**MADDE 605**- (1) Yerine getirilen ek ödeme yükümlülüğünün kısmen veya
tamamen geri verilebilmesi için ek ödemeye ilişkin tutarın, serbestçe
kullanılabilecek yedek akçeler ile fonlardan karşılanabilir olması (…)
^(1)^ şarttır. ^(1)^

**II - Yan edim yükümlülüğü**

**MADDE 606**- (1) Şirket sözleşmesiyle, şirketin işletme konusunun
gerçekleşmesine hizmet edebilecek yan edim yükümlülükleri öngörülebilir.

\(2) Bir esas sermaye payına bağlı yan edim yükümlülüklerinin konusu,
kapsamı,  koşulları ve diğer önemli noktalar şirket sözleşmesinde
belirtilir. Ayrıntıyı gerektiren konular genel kurul düzenlemesine
bırakılabilir.

\(3) Şirket sözleşmesinde açıkça belirtilmiş bir karşılığı veya  uygun
bir karşılığı bulunmayan ve özkaynak ihtiyacını karşılamaya hizmet eden
nakdî ve ayni edim yükümlülükleri, ek ödeme yükümlülüğüne ilişkin
hükümlere tâbîdir.

–––––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ve bu durumun işlem denetçisi tarafından doğrulanmış
bulunması” ibaresi madde metninden çıkarılmıştır.*

11115

**III - Sonradan öngörülme**

**MADDE 607**- (1) Şirket sözleşmesini değiştirip, ek ya da yan edim
yükümlülükleri öngören veya mevcut yükümlülükleri artıran genel kurul
kararları, ancak ilgili tüm ortakların onayıyla alınabilir.

**E) Kâr payı ve ilgili diğer hükümler**

**I - Kâr payı  ve yedek akçeler**

**MADDE 608**- (1) Kâr payı, sadece net dönem kârından ve bunun için
ayrılmış yedek akçelerden dağıtılabilir. Kâr payı dağıtımına ancak,
kanun ve şirket sözleşmesi uyarınca ayrılması gereken kanuni yedek
akçelerle, şirket sözleşmesinde öngörülmüş yedek akçeler ayrıldığı
takdirde karar verilebilir.

\(2) Şirket sözleşmesi ile aksi öngörülmedikçe, kâr payı, esas sermaye
payının itibarî değerine oranla hesaplanır; ayrıca yerine getirilen ek
ödeme yükümlülüklerinin tutarı da kâr payının hesaplanmasında itibarî
değere eklenir.

\(3) Şirket genel kurulu, kanun ya da şirket sözleşmesinde öngörülmeyen
veya öngörüleni aşan tutarlarda yedek akçelerin ayrılmalarına sadece;

a\) Zararların karşılanması için gerekliyse,

b\) Şirketin gelişimi için yatırım yapılması ihtiyacı ciddi bir şekilde
ortaya konulmuşsa, bütün ortakların menfaati böyle bir yedek akçe
ayrılmasını haklı gösteriyorsa ve bu hususlar şirket sözleşmesinde
açıkça belirtilmişse,

karar verebilir.

**II - Faiz yasağı ve hazırlık dönemi faizi**

**MADDE 609**- (1) Esas sermayeye ve ek ödemelere faiz verilemez. Şirket
sözleşmesiyle hazırlık dönemi faizi ödenmesi öngörülebilir. Bu hâlde
anonim şirketlere ilişkin hükümler uygulanır.

**III - Finansal tablolar ve yedek akçeler**

**MADDE 610**- (1) Anonim şirketlere ilişkin 514 ilâ 527 nci madde
hükümleri limited şirketlere de uygulanır.

**IV - Haksız alınan kâr paylarının geri verilmesi**

**MADDE 611**- (1) Haksız yere kâr almış olan ortak ve müdür bunu geri
vermekle yükümlüdür.

\(2) İyiniyetli oldukları takdirde ortak veya müdürün haksız alınan kârı
geri verme borcu, şirket alacaklılarının haklarını ödemek için gerekli
olan tutarı aşamaz.

\(3) Şirketin haksız alınan kârı geri alma hakkı, paranın alındığı
tarihten itibaren beş yıl, iyiniyetin varlığında iki yıl sonra
zamanaşımına uğrar.

**F) Şirketin kendi esas sermaye paylarını iktisabı**

**MADDE 612**- (1) Şirket kendi esas sermaye paylarını, sadece, bunları
alabilmek için gerekli tutarda serbestçe kullanabileceği özkaynaklara
sahipse ve alacağı payların itibarî değerlerinin toplamı esas sermayenin
yüzde onunu aşmıyorsa iktisap edebilir.

\(2) Şirket sözleşmesinde öngörülen veya mahkeme kararıyla hükme
bağlanmış bulunan bir şirketten çıkma ya da çıkarma dolayısıyla, esas
sermaye paylarının iktisabı hâlinde, birinci fıkradaki üst sınır yüzde
yirmi olarak uygulanır. Şirket esas sermayesinin yüzde onunu aşan bir
tutarda iktisap edilen esas sermaye payları iki yıl içinde elden
çıkarılır veya sermaye azaltılması yoluyla itfa edilir.

11116

\(3) Şirket kendi esas sermaye payları için ödediği tutar kadar yedek
akçe ayırır.

\(4) Şirketin iktisap ettiği kendi esas sermaye paylarından kaynaklanan
oy hakları ile buna bağlı diğer haklar, paylar şirketin elinde bulunduğu
sürece donar.

\(5) Şirketin, iktisap ettiği kendi esas sermaye paylarına ait ek ve yan
ödeme yükümlülükleri, söz konusu paylar şirketin elinde bulunduğu sürece
istenemez.

\(6) Şirketin kendi paylarını iktisap etmesine ilişkin sınırlama ile
ilgili hükümler, şirket esas sermaye paylarının, şirketin çoğunluğuna
sahip bulunduğu yavru şirketlerce iktisabı hâlinde de uygulanır.

**G) Bağlılık yükümlülüğü ve rekabet yasağı**

**MADDE 613**- (1) Ortaklar, şirket sırlarını korumakla yükümlüdür. Bu
yükümlülük şirket sözleşmesi veya genel kurul kararıyla kaldırılamaz.

\(2) Ortaklar, şirketin çıkarlarını zedeleyebilecek davranışlarda
bulunamazlar. Özellikle, kendilerine özel bir menfaat sağlayan ve
şirketin amacına zarar veren işlemler yapamazlar. Şirket sözleşmesiyle,
ortakların, şirketle rekabet eden işlem ve davranışlardan kaçınmak
zorunda oldukları öngörülebilir.

\(3) Müdürler hakkında rekabet yasağı öngören 626 ncı madde hükümleri
saklıdır.

\(4) Geri kalan ortakların tümü yazılı olarak onay verdikleri takdirde,
ortaklar, bağlılık yükümüne veya rekabet yasağına aykırı düşen
faaliyetlerde bulunabilirler. Esas sözleşme birinci cümledeki onay
yerine ortaklar genel kurulunun onay kararını öngörebilir.

**H) Bilgi alma ve inceleme hakkı**

**MADDE 614**- (1) Her ortak, müdürlerden, şirketin bütün işleri ve
hesapları hakkında bilgi vermelerini isteyebilir ve belirli konularda
inceleme yapabilir.

\(2) Ortağın, elde ettiği bilgileri şirketin zararına olacak şekilde
kullanması tehlikesi varsa, müdürler, bilgi alınmasını ve incelemeyi
gerekli ölçüde engelleyebilir; bu konuda ortağın başvurusu üzerine genel
kurul karar verir.

\(3) Genel kurul, bilgi alınmasını ve incelemeyi haksız yere engellerse,
ortağın istemi üzerine mahkeme bu hususta karar verir. Mahkeme kararı
kesindir.

**I) Özkaynakların yerini tutan ödünçler**

**MADDE 615**- **(Mülga: 26/6/2012-6335/42 md.)**

11117

**DÖRDÜNCÜ BÖLÜM**

**Şirketin Organları**

**A) Genel kurul**

**I - Yetkiler**

**MADDE 616**- (1)  Genel kurulun devredilemez yetkileri şunlardır:

a\) Şirket sözleşmesinin değiştirilmesi.

b\) Müdürlerin atanmaları ve görevden alınmaları.

c\) Topluluk denetçisi ile (…) ^(1)^ denetçilerin atanmaları ve görevden
alınmaları. ^(1)^

d\) Topluluk yılsonu finansal tabloları ile yıllık faaliyet raporunun
onaylanması.

e\) Yılsonu finansal tablolarının ve yıllık faaliyet raporunun
onaylanması, kâr payı hakkında karar verilmesi, kazanç paylarının
belirlenmesi.

f\) Müdürlerin ücretlerinin belirlenmesi ve ibraları.

g\) Esas sermaye paylarının devirlerinin onaylanması.

h\) Bir ortağın şirketten çıkarılması için mahkemeden istemde
bulunulması.

ı) Müdürün, şirketin kendi paylarını iktisabı konusunda
yetkilendirilmesi veya böyle bir iktisabın onaylanması.

i\) Şirketin feshi.

j\) Genel kurulun kanun veya şirket sözleşmesi ile yetkilendirildiği ya
da müdürlerin genel kurula sunduğu konularda karar verilmesi.

\(2) Aşağıda sayılanlar, şirket sözleşmesinde öngörüldükleri takdirde
genel kurulun devredilemez yetkileridir:

a\) Şirket sözleşmesi uyarınca genel kurulun onayının arandığı hâller ile
müdürlerin faaliyetlerinin onaylanması.

b\) Önerilmeye muhatap olma, önalım, geri alım ve alım haklarının
kullanılması hakkında karar verilmesi.

c\) Esas sermaye payları üzerinde rehin hakkı kurulmasına ilişkin onayın
verilmesi.

d\) Yan edim yükümlülükleri hakkında iç yönerge çıkarılması.

e\) Şirket sözleşmesinin 613 üncü maddenin dördüncü fıkrası uyarınca
ortakların onayını yeterli görmemesi hâlinde, müdürlerin ve ortakların
şirkete karşı bağlılık yükümü veya rekabet yasağı ile bağdaşmayan
faaliyetlerde bulunabilmelerinin onayı için gereken iznin verilmesi.

f\) Bir ortağın şirket sözleşmesinde öngörülen sebeplerden dolayı
şirketten çıkarılması.

\(3) Tek ortaklı limited şirketlerde, bu ortak genel kurulun tüm
yetkilerine sahiptir. Tek ortağın genel kurul sıfatıyla alacağı
kararların geçerlilik kazanabilmeleri için yazılı olmaları şarttır.

**II - Genel kurulun toplanması**

**1. Çağrı**

**MADDE 617**- (1) Genel kurul müdürler tarafından toplantıya çağrılır.
Olağan genel kurul toplantısı, her yıl hesap döneminin sona ermesinden
itibaren üç ay içinde yapılır. Şirket sözleşmesi uyarınca ve gerektikçe
genel kurul olağanüstü toplantıya çağrılır.

\(2) Genel kurul, toplantı gününden en az onbeş gün önce toplantıya
çağrılır. Şirket sözleşmesi bu süreyi uzatabilir veya on güne kadar
kısaltabilir.

–––––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
bentte yer alan “işlem denetçileri de dâhil olmak üzere,” ibaresi madde
metninden çıkarılmıştır.*

11118

\(3) Toplantıya çağrı, azlığın çağrı ve öneri hakkı, gündem, öneriler,
çağrısız genel kurul, hazırlık önlemleri, tutanak, yetkisiz katılma
konularında anonim şirketlere ilişkin hükümler, Bakanlık temsilcisine
ilişkin olanlar hariç, kıyas yoluyla uygulanır. Her ortak kendisini
genel kurulda ortak olan veya olmayan bir kişi aracılığıyla temsil
ettirebilir.

\(4) Herhangi bir ortak sözlü görüşme isteminde bulunmadıkça, genel kurul
kararları, ortaklardan birinin gündem maddesi ile ilgili önerisine diğer
ortakların yazılı onayları alınmak suretiyle de verilebilir. Aynı
önerinin tüm ortakların onayına sunulması kararın geçerliliği için
şarttır.

**2. Oy hakkı ve hesaplanması**

**MADDE 618**- (1) Ortakların oy hakkı esas sermaye paylarının itibarî
değerine göre hesaplanır. Şirket sözleşmesinde daha yüksek bir tutar
öngörülmemişse her yirmibeş Türk Lirası bir oy hakkı verir. Ancak,
şirket sözleşmesi ile birden fazla paya sahip ortakların oy hakları
sınırlandırılabilir. Ortak, en az bir oy hakkını haizdir. Şirket
sözleşmesinde açıkça düzenlenmişse yazılı oy da verilebilir.

\(2) Şirket sözleşmesi oy hakkını, itibarî değerden bağımsız olarak her
esas sermaye payına bir oy hakkı düşecek şekilde de belirleyebilir. Bu
hâlde en küçük esas sermaye payının itibarî değeri, diğer esas sermaye
paylarının itibarî değerleri toplamının onda birinden az olamaz.

\(3) Oy hakkının esas sermaye paylarının sayısına göre belirlenmesine
ilişkin şirket sözleşmesi hükmü aşağıdaki hâllerde uygulanmaz:

a\) Denetçilerin seçimi.

b\) Şirket yönetimi ya da onun bazı bölümlerinin denetimi için özel
denetçi seçimi.

c\) Sorumluluk davası açılması hakkında karar verilmesi.

**3. Oy hakkından yoksunluk**

**MADDE 619**- (1) Herhangi bir şekilde şirket yönetimine katılmış
bulunanlar, müdürlerin ibralarına ilişkin kararlarda oy kullanamazlar.

\(2) Şirketin kendi esas sermaye payını iktisabına ilişkin kararlarda,
esas sermaye payını devreden ortak oy kullanamaz.

\(3) Ortağın bağlılık yükümüne veya rekabet yasağına aykırı faaliyetlerde
bulunmasını onaylayan kararlarda ilgili ortak oy kullanamaz.

**III - Karar alma**

**1. Olağan karar alma**

**MADDE 620**- (1) Kanun veya şirket sözleşmesinde aksi öngörülmediği
takdirde, seçim kararları dâhil, tüm genel kurul kararları, toplantıda
temsil edilen oyların salt çoğunluğu ile alınır.

**2. Önemli kararlar**

**MADDE 621**- (1) Aşağıdaki genel kurul kararları, temsil edilen
oyların en az üçte ikisinin ve oy hakkı bulunan esas sermayenin
tamamının salt çoğunluğunun bir arada bulunması hâlinde alınabilir:

a\) Şirket işletme konusunun değiştirilmesi.

b\) Oyda imtiyazlı esas sermaye paylarının öngörülmesi.

c\) Esas sermaye paylarının devrinin sınırlandırılması, yasaklanması ya
da kolaylaştırılması.

11119

d\) Esas sermayenin artırılması.

e\) Rüçhan hakkının sınırlandırılması ya da kaldırılması.

f\) Şirket merkezinin değiştirilmesi.

g\) Müdürlerin ve ortakların, bağlılık yükümüne veya rekabet yasağına
aykırı faaliyette bulunmalarına genel kurul tarafından onay verilmesi.

h\) Bir ortağın haklı sebepler dolayısıyla şirketten çıkarılması için
mahkemeye başvurulması ve bir ortağın şirket sözleşmesinde öngörülen
sebepten dolayı şirketten çıkarılması.

ı) Şirketin feshi.

\(2) Kanunda belli kararların alınabilmesi için ağırlaştırılmış nisap
aranıyorsa, bu nisabı daha da ağırlaştıracak şirket sözleşmesi
hükümleri, ancak şirket sözleşmesinde öngörülecek çoğunlukla kabul
edilebilir.

\(3) **(Ek: 12/7/2013-6495/52 md.)** Bir ortağın şirketten çıkarılma
sebeplerinin sonradan şirket sözleşmesine konulabilmesine dair sözleşme
değişikliği, şirket sermayesini temsil eden tüm ortakların genel kurul
toplantısında oy birliği ile karar almasıyla mümkündür.

**IV- Genel kurul kararlarının butlanı ve iptali**

**MADDE 622**- (1) Bu Kanunun anonim şirket genel kurul kararlarının
butlanına ve iptaline ilişkin hükümleri, kıyas yoluyla limited
şirketlere de uygulanır.

**B) Yönetim ve temsil**

**I - Müdürler**

**1. Genel olarak**

**MADDE 623**- (1) Şirketin yönetimi ve temsili şirket sözleşmesi ile
düzenlenir. Şirketin sözleşmesi ile yönetimi ve temsili, müdür sıfatını
taşıyan bir veya birden fazla ortağa veya tüm ortaklara ya da üçüncü
kişilere verilebilir. En azından bir ortağın, şirketi yönetim hakkının
ve temsil yetkisinin bulunması gerekir.

\(2) Şirketin müdürlerinden biri bir tüzel kişi olduğu takdirde, bu kişi
bu görevi tüzel kişi adına yerine getirecek bir gerçek kişiyi belirler.

\(3) Müdürler, kanunla veya şirket sözleşmesi ile genel kurula
bırakılmamış bulunan yönetime ilişkin tüm konularda karar almaya ve bu
kararları yürütmeye yetkilidirler.

**2. Müdürlerin birden fazla olmaları**

**MADDE 624**- (1) Şirketin birden fazla müdürünün bulunması hâlinde,
bunlardan biri, şirketin ortağı olup olmadığına bakılmaksızın, genel
kurul tarafından müdürler kurulu başkanı olarak atanır.

\(2) Başkan olan müdür veya tek müdürün bulunması hâlinde bu kişi, genel
kurulun toplantıya çağrılması ve genel kurul toplantılarının yürütülmesi
konularında olduğu gibi, genel kurul başka yönde bir karar almadığı ya
da şirket sözleşmesinde farklı bir düzenleme öngörülmediği takdirde, tüm
açıklamaları ve ilanları yapmaya da yetkilidir.

\(3) Birden fazla müdürün varlığı hâlinde, bunlar çoğunlukla karar
alırlar. Eşitlik hâlinde başkanın oyu üstün sayılır. Şirket sözleşmesi,
müdürlerin karar almaları konusunda değişik bir düzenleme öngörebilir.

**II - Görevler, yetkiler ve yükümlülükler**

**1. Devredilemez ve vazgeçilemez görevler**

**MADDE 625**- (1) Müdürler, kanunların ve şirket sözleşmesinin genel
kurula görev ve yetki vermediği bütün konularda görevli ve yetkilidir.
Müdürler, aşağıdaki görevlerini ve yetkilerini devredemez ve bunlardan
vazgeçemezler:

a\) Şirketin üst düzeyde yönetilmesi ve yönetimi ve gerekli talimatların
verilmesi.

b\) Kanun ve şirket sözleşmesi çerçevesinde şirket yönetim örgütünün
belirlenmesi.

11120

c\) Şirketin yönetimi için gerekli olduğu takdirde, muhasebenin, finansal
denetimin ve finansal planlamanın oluşturulması.

d\) Şirket yönetiminin bazı bölümleri kendilerine devredilmiş bulunan
kişilerin, kanunlara, şirket sözleşmesine, iç tüzüklere ve talimatlara
uygun hareket edip etmediklerinin gözetimi.

e\) Küçük limited şirketler hariç, risklerin erken teşhisi ve yönetimi
komitesinin kurulması.

f\) Şirket finansal tablolarının, yıllık faaliyet raporunun ve gerekli
olduğu takdirde topluluk finansal tablolarının ve yıllık faaliyet
raporunun düzenlenmesi.

g\) Genel kurul toplantısının hazırlanması ve genel kurul kararlarının
yürütülmesi.

h\) Şirketin borca batık olması hâlinde durumun mahkemeye bildirilmesi.

\(2) Şirket sözleşmesinde, müdürün veya  müdürlerin;

a\) Aldıkları belirli kararları ve

b\) Münferit sorunları,

genel kurulun onayına sunmaları gereği öngörülebilir. Genel kurulun
onayı müdürlerin sorumluluğunu ortadan kaldırmaz, sınırlandırmaz. Türk
Borçlar Kanununun 51 ve 52 nci madde hükümleri saklıdır.

**2. Özen ve bağlılık yükümü, rekabet yasağı**

**MADDE 626**- (1) Müdürler ve yönetimle görevli kişiler, görevlerini
tüm özeni göstererek yerine getirmek ve şirketin menfaatlerini,
dürüstlük kuralı çerçevesinde, gözetmekle yükümlüdürler. 202 ilâ 205
inci madde hükümleri saklıdır.

\(2) Şirket sözleşmesinde aksi öngörülmemiş veya diğer tüm ortaklar
yazılı olarak izin vermemişse, müdürler şirketle rekabet oluşturan bir
faaliyette bulunamazlar. Şirket sözleşmesi ortakların onayı yerine
ortaklar genel kurulunun onay kararını öngörebilir.

\(3) Müdürler de ortaklar için öngörülmüş bulunan bağlılık borcuna
tabidir.

**3. Eşit işlem**

**MADDE 627**- (1) Müdürler ortaklara eşit şartlar altında eşit işlem
yaparlar.

**III - Müdürlerin yerleşim yeri**

**MADDE 628**- **(Mülga: 26/6/2012-6335/42 md.)**

**IV - Temsil yetkisinin kapsamı, sınırlandırılması **

**MADDE 629**- (1) Müdürlerin temsil yetkilerinin kapsamına, yetkinin
sınırlandırılmasına, imzaya yetkili olanların belirlenmesine, imza şekli
ile bunların tescil ve ilanına bu Kanunun anonim şirketlere ilişkin
ilgili hükümleri kıyas yolu ile uygulanır.

\(2) Sözleşmenin yapılması sırasında şirket tek ortak tarafından ister
temsil edilsin ister edilmesin, tek ortaklı limited şirketlerde, bu
ortak ile şirket arasında yapılan sözleşmenin geçerli olması,
sözleşmenin yazılı şekilde yapılmasına bağlıdır. Bu zorunluluk, piyasa
şartlarına göre günlük, önemsiz ve sıradan işlemlere ilişkin
sözleşmelere uygulanmaz.

\(3) **(Ek: 10/9/2014 - 6552/132 md.)** Müdürler tarafından şirkete
hizmet akdi ile bağlı olanların sınırlı yetkiye sahip ticari vekil veya
diğer tacir yardımcıları olarak atanması hususunda 367 nci madde ile 371
inci maddenin yedinci fıkrası kıyasen limited şirketlere de uygulanır.

**V - Görevden alma, yönetim ve temsil yetkisinin geri alınması ve
sınırlandırılması**

**MADDE 630**- (1) Genel kurul, müdürü veya müdürleri görevden alabilir,
yönetim hakkını ve temsil yetkisini sınırlayabilir.

11121

\(2) Her ortak, haklı sebeplerin varlığında, yöneticilerin yönetim
hakkının ve temsil yetkilerinin kaldırılmasını veya sınırlandırılmasını
mahkemeden isteyebilir.

\(3) Yöneticinin, özen ve bağlılık yükümü ile diğer kanunlardan ve şirket
sözleşmesinden doğan yükümlülüklerini ağır bir şekilde ihlal etmesi veya
şirketin iyi yönetimi için gerekli yeteneği kaybetmesi haklı sebep
olarak kabul olunur.

\(4) Görevden alınan yöneticinin tazminat hakları saklıdır**.**

**VI - Ticari mümessiller ve ticari vekiller**

**MADDE 631**- (1) Şirket sözleşmesinde başka şekilde düzenlenmediği
takdirde, ticari mümessiller ve ticari vekiller ancak genel kurul kararı
ile atanabilirler; yetkileri genel kurul tarafından sınırlandırılabilir.

\(2) Müdür veya müdürlerin çoğunluğu, 623 üncü maddenin kapsamına
girmeyen ticari mümessili veya ticari vekili her zaman görevden
uzaklaştırabilir. Bu kişi genel kurul kararı ile atanmışsa, görevden
alma ve yetkilerini sınırlandırmak için genel kurul gecikmeksizin
toplantıya çağrılır.

**VII - Haksız fiil sorumluluğu **

**MADDE 632**- (1) Şirketin yönetimi ve temsili ile yetkilendirilen
kişinin, şirkete ilişkin görevlerini yerine getirmesi sırasında işlediği
haksız fiilden şirket sorumludur.

**C) Sermaye kaybı ve borca batıklık**

**I - Bildirim yükümlülüğü**

**MADDE 633**- (1) Esas sermayenin kaybı ya da borca batık olma
hâllerinde anonim şirketlere ilişkin ilgili hükümler kıyas yoluyla
uygulanır. Ek ödeme yükümlülüğü hakkındaki hükümler saklıdır.

**II - İflasın bildirilmesi veya ertelenmesi**

**MADDE 634**- (1) İflasın bildirilmesi ve ertelenmesine anonim şirket
hükümleri uygulanır.

**D) Denetçi**

**MADDE 635**- (1) 397 nci maddenin beşinci ve altıncı fıkraları dışında
kalan, Anonim şirketin denetçiye (…) ^(1)^ denetime ve özel denetime
ilişkin hükümleri limited şirkete de uygulanır. ^(1)(2)^

**BEŞİNCİ BÖLÜM**

**Sona Erme ve Ayrılma**

**A) Sona erme sebepleri ve sona ermenin sonuçları**

**MADDE 636**- (1) Limited şirket aşağıdaki hâllerde sona erer:

a\) Şirket sözleşmesinde öngörülen sona erme sebeplerinden birinin
gerçekleşmesiyle.

b\) Genel kurul kararı ile.

c\) İflasın açılması ile.

d\) Kanunda öngörülen diğer sona erme hâllerinde.

\(2) Uzun süreden beri şirketin kanunen gerekli organlarından biri mevcut
değilse veya genel kurul toplanamıyorsa, ortaklardan veya şirket
alacaklılarından birinin şirketin feshini istemesi üzerine şirket
merkezinin bulunduğu yerdeki asliye ticaret mahkemesi, müdürleri
dinleyerek şirketin, durumunu Kanuna uygun hâle getirmesi için bir süre
belirler, buna rağmen durum düzeltilmezse, şirketin feshine karar verir.

–––––––––––––––––

*(1) 26/6/2012 tarihli ve 6335 sayılı Kanunun 41 inci maddesiyle, bu
fıkrada yer alan “ve işlem denetçileriyle” ibaresi madde metninden
çıkarılmıştır.*

*(2) 28/3/2013 tarihli ve 6455 sayılı Kanunun 82 nci maddesiyle, bu
maddede yer alan “Anonim” ibaresinden önce gelmek üzere “397 nci
maddenin beşinci ve altıncı fıkraları dışında kalan,” ibaresi
eklenmiştir.*

11122

\(3) Haklı sebeplerin varlığında, her ortak mahkemeden şirketin feshini
isteyebilir. Mahkeme, istem yerine, davacı ortağa payının gerçek
değerinin ödenmesine ve davacı ortağın şirketten çıkarılmasına veya
duruma uygun düşen ve kabul edilebilir diğer bir çözüme hükmedebilir.

\(4) Fesih davası açıldığında mahkeme taraflardan birinin istemi üzerine
gerekli önlemleri alabilir.

\(5) Sona ermenin sonuçlarına anonim şirketlere ilişkin hükümler
uygulanır.

**B) Tescil ve ilan**

**MADDE 637**- (1) Sona erme, iflastan ve mahkeme kararından başka bir
sebepten ileri gelmişse müdür, birden fazla müdürün bulunması hâlinde en
az iki müdür, bunu ticaret siciline tescil ve ilan ettirir.

**C) Çıkma ve çıkarılma**

**I - Genel olarak**

**MADDE 638**- (1) Şirket sözleşmesi, ortaklara şirketten çıkma hakkını
tanıyabilir, bu hakkın kullanılmasını belirli şartlara bağlayabilir.

\(2) Her ortak, haklı sebeplerin varlığında şirketten çıkmasına karar
verilmesi için dava açabilir. Mahkeme istem üzerine, dava süresince,
davacının ortaklıktan doğan hak ve borçlarından bazılarının veya tümünün
dondurulmasına veya davacı ortağın durumunun teminat altına alınması
amacıyla diğer önlemlere karar verebilir.

**II - Çıkmaya katılma**

**MADDE 639**- (1) Ortaklardan biri şirket sözleşmesindeki hükme
dayanarak çıkma istediği veya haklı sebeplerden dolayı çıkma davası
açtığı takdirde, müdür veya müdürler gecikmeksizin diğer ortakları
bundan haberdar ederler.

\(2) Diğer ortaklardan her biri, haberin kendisine ulaştığı tarihten
itibaren bir ay içinde;

a\) Şirket sözleşmesinde öngörülen haklı sebep kendisi yönünden de
geçerliyse, kendisinin de çıkmaya katılacağını müdürlere bildirmek,

b\) Açacağı bir dava ile haklı sebepler dolayısıyla çıkma davasına
katılmak,

hakkına sahiptir.

\(3) Çıkan tüm ortaklar, esas sermaye payları ile orantılı olarak, eşit
işleme tabi tutulurlar.

\(4) Şirket sözleşmesindeki hüküm sebebiyle veya haklı bir sebebin
varlığı dolayısıyla bir ortağın şirketten çıkarılması hâlinde bu hüküm
uygulanmaz.

**III - Çıkarma**

**MADDE 640**- (1) Şirket sözleşmesinde, bir ortağın genel kurul kararı
ile şirketten çıkarılabileceği sebepler öngörülebilir.

\(2) Çıkarma kararına karşı ortak, kararın noter aracılığıyla kendisine
bildirilmesinden itibaren üç ay içinde iptal davası açabilir.

\(3) Şirketin istemi üzerine ortağın mahkeme kararıyla haklı sebebe
dayanılarak şirketten çıkarılması hâli saklıdır.

**IV - Ayrılma akçesi**

**1. İstem ve tutar**

**MADDE 641**- (1) Ortak şirketten ayrıldığı takdirde, esas sermaye
payının gerçek değerine uyan ayrılma akçesini istem hakkını haizdir.

11123

\(2) Şirket sözleşmesinde öngörülen ayrılma hakkı dolayısıyla, şirket
sözleşmeleri ayrılma akçesini farklı bir şekilde düzenleyebilirler.

**2. Ödeme**

**MADDE 642**- (1) Ayrılma akçesi;

a\) Şirket kullanılabilir bir özkaynak üzerinde tasarruf ediyorsa,

b\) Ayrılan kişinin esas sermaye payları devredilebiliyorsa,

c\) Esas sermaye, ilgili hükümlere göre azaltılmışsa,

ayrılma ile muaccel olur.

\(2) **(Mülga: 26/6/2012-6335/42 md.)**

\(3) Ayrılan ortağın ayrılma akçesinin ödenmeyen kısmı, şirkete karşı,
bütün alacaklılardan sonra gelen bir alacak oluşturur. Bu husus yıllık
raporda kullanılabilir özkaynak tutarının tespiti ile muaccel hâle
gelir.

**D) Tasfiye**

**MADDE 643**- (1) Tasfiye usulü ile tasfiyede şirket organlarının
yetkileri hakkında anonim şirketlere ilişkin hükümler uygulanır:

**E) Uygulanacak hükümler**

**MADDE 644**- (1) Aşağıda madde numaraları bildirilen anonim şirketlere
ilişkin hükümler limited şirketlere de uygulanır.

a\) Belgelerin ve beyanların kanuna aykırılığına ilişkin 549 uncu;
sermaye hakkında yanlış beyanlar ve ödeme yetersizliğinin bilinmesi
hakkında 550 nci; değer biçilmesinde yolsuzluğa dair 551 inci;
kurucuların, yönetim kurulu üyelerinin, yöneticilerin ve tasfiye
memurlarının sorumluluğunu düzenleyen 553 üncü; denetçilerin (…) ^(1)^
sorumluluğuna ilişkin 554 ilâ 561 inci maddeler. ^(1)^

b\) **(Değişik: 26/6/2012-6335/32 md.)** Feshe ilişkin 353 üncü madde,
şirkete karşı borçlanma yasağına ilişkin 358 inci madde, müdürlerin
yakınlarının şirkete borçlanmasına ilişkin 395 inci maddenin ikinci
fıkrasının birinci ve ikinci cümlesi hükümleri, kâr payı avansına
ilişkin 509 uncu maddenin üçüncü fıkrası.

c\) Yönetim kurulu kararlarının butlanı hakkındaki 391 inci ve müdürlerin
bilgi alma haklarına kıyas yolu ile uygulanmak üzere  392 nci madde.

d\) Limited şirketlere de uygulanan 549 ilâ 551 inci maddelerine aykırı
hareket edenler, 562 nci maddenin sekizinci ilâ onuncu fıkralarında
öngörülen cezalarla cezalandırılırlar.

**ÜÇÜNCÜ KİTAP**

**Kıymetli Evrak**

**BİRİNCİ KISIM**

**Genel Hükümler**

**A) Kıymetli evrakın tanımı**

**MADDE 645**- (1) Kıymetli evrak öyle senetlerdir ki, bunların
içerdikleri hak, senetten ayrı olarak ileri sürülemediği gibi
başkalarına da devredilemez.

**B) Senetten doğan borç**

**MADDE 646**- (1) Kıymetli evrakın borçlusu, ancak senedin teslimi
karşılığında ödeme ile yükümlüdür.

\(2) Hile veya ağır kusuru bulunmadıkça borçlu, vade geldiğinde, senedin
niteliğine göre alacaklı olduğu anlaşılan kişiye ödemede bulunmakla
borcundan kurtulur.

––––––––––––––––––

*(1) 26/6/2012 tarihli ve 6335 sayılı Kanunun 32 nci maddesiyle, bu
bentte yer alan “ve işlem denetçilerinin” ibaresi madde metninden
çıkarılmıştır.*

11124

**C) Kıymetli evrakın devri**

**I - Genel şekil**

**MADDE 647**- (1) Mülkiyet veya sınırlı bir ayni hak kurulması amacıyla
kıymetli evrakın devri için her hâlde senet üzerindeki zilyetliğin devri
şarttır.

\(2) Bundan başka emre yazılı senetlerde ciroya, nama yazılı senetlerde
yazılı bir devir beyanına da gerek vardır. Bu beyan kıymetli evrakın
veya ayrı bir kâğıdın üzerine yazılabilir.

\(3) Kanun veya sözleşme ile başkalarının, bu arada, özellikle borçlunun
da devre katılmaları zorunluluğu öngörülebilir.

**II - Ciro**

**1. Şekil**

**MADDE 648**- (1) Bütün hâllerde ciro, poliçenin cirosuna ilişkin
hükümler uyarınca yapılır.

\(2) Devir için ciro ve senedin zilyetliğinin geçirilmesi yeterlidir.

**2. Hükümleri**

**Madde** **649**- (1) Devredilebilen bütün kıymetli evrakın, senedin
içeriğinden veya niteliğinden aksi anlaşılmadıkça, ciro edilmesi ve
zilyetliğin geçirilmesiyle cirantanın hakları ciro edilene devrolunur.

**D) Senedin türünün değiştirilmesi**

**MADDE 650**- (1) Nama veya emre yazılı senet, ancak kendisine hak
verdiği ve borç yüklediği tüm kişilerin muvafakatıyla hamile yazılı
senede dönüştürülebilir. Bu muvafakatın doğrudan senet üzerine yazılması
gerekir.

\(2) Hamile yazılı senetlerin nama veya emre yazılı senede
dönüştürülebilmesi hususunda da aynı  kural  geçerlidir. Bu  son  hâlde
hak  veya borç  sahibi  kişilerden  birinin  muvafakatı bulunmazsa bu
dönüştürme, ancak dönüştürmeyi yapan alacaklı ile onun haklarına
doğrudan doğruya halef olan kişi arasında hüküm ifade eder.

**E) İptal kararı**

**I - Şartları**

**MADDE 651**- (1) Kıymetli evrak zayi olduğu takdirde mahkeme
tarafından iptaline karar verilebilir.

\(2) Kıymetli evrakın zayi olduğu veya zıyaın ortaya çıktığı anda senet
üzerinde hak sahibi olan kişi, senedin iptaline karar verilmesini
isteyebilir.

**II - Hükümleri**

**MADDE 652**- (1) İptal kararı üzerine hak sahibi hakkını senetsiz
olarak da ileri sürebilir veya yeni bir senet düzenlenmesini
isteyebilir.

\(2) Bunun dışında iptal usulü ve hükümleri hakkında, kıymetli evrakın
çeşitli türlerine ilişkin özel hükümler uygulanır.

**F) Özel hükümler**

**MADDE 653**- (1) Çeşitli kıymetli evraka ilişkin özel hükümler
saklıdır.

**İKİNCİ KISIM**

**Nama Yazılı Senetler**

**A) Tanımı**

**MADDE 654**- (1) Belli bir kişinin adına yazılı olup da onun emrine
kaydını içermeyen ve kanunen de emre yazılı senetlerden sayılmayan
kıymetli evrak nama yazılı senet sayılır.

11125

**B) Alacaklının hakkını nasıl ispat edeceği**

**I - Kural olarak**

**MADDE 655**- (1) Borçlu, ancak senedin hamili bulunan ve senette adı
yazılı olan veya onun hukuki halefi olduğunu ispat eden kişilere ödemek
zorundadır.

\(2) Bu husus ispat edilmediği hâlde ödemede bulunan borçlu, senedin
gerçek sahibi olduğunu ispat eden bir üçüncü kişiye karşı borcundan
kurtulmuş olmaz.

**II - Eksik nama yazılı senetler**

**MADDE 656**- (1) Nama yazılı senet içinde, senet bedelini her hamiline
ödemek hakkını saklı tutmuş olan borçlu, alacaklı sıfatının ispat
edilmesini aramamış olsa da hamile iyiniyetle yapacağı ödeme sonucunda
borcundan kurtulmuş olur. Ancak, hamile ödemede bulunmakla yükümlü
değildir. 785 inci maddenin ikinci fıkrası hükmü saklıdır.

**C) İptal kararı**

**MADDE 657**- (1) Aksine özel hükümler bulunmadıkça nama yazılı
senetler, hamile yazılı senetlere ilişkin hükümlere göre iptal olunur.

\(2) Borçlu, senette ilanların sayısını azaltmak veya süreleri kısaltmak
suretiyle iptal için daha basit bir usul öngörebileceği gibi, alacaklı
kendisine senedin iptal ve borcun ödendiğini gösteren, resmen
düzenlenmiş veya usulen onaylanmış bir belge verdiği takdirde, senet
ibraz edilmeksizin ve iptaline karar verilmeksizin de geçerli olmak
üzere ödemek hakkını da saklı tutabilir.

**ÜÇÜNCÜ KISIM**

**Hamile Yazılı Senetler**

**A) Tanımı**

**MADDE 658**- (1) Senedin metninden veya şeklinden, hamili kim ise o
kişinin hak sahibi sayılacağı anlaşılan her kıymetli evrak, hamile veya
hamiline yazılı senet sayılır.

\(2) Mahkeme kararıyla ödemeden menedilen borçlunun ödemesi geçerli
olmaz.

**B) Borçlunun def’ileri**

**I - Genel olarak**

**MADDE 659**- (1) Borçlu hamile yazılı bir senetten doğan alacağa
karşı, ancak senedin geçersizliğine ilişkin veya senedin metninden
anlaşılan def’ilerle, alacaklı her kim ise ona karşı şahsen sahip olduğu
def’ileri ileri sürebilir.

\(2) Borçlu ile önceki hamillerden biri arasında doğrudan doğruya var
olan ilişkilere dayanan def’ilerin ileri sürülmesi, ancak senedi iktisap
ederken hamilin bilerek borçlunun zararına hareket etmiş olması hâlinde
geçerlidir.

\(3) Senedin, borçlunun rızası olmaksızın tedavüle çıkarıldığı yolunda
bir def’i ileri sürülemez.

**II - Hamile yazılı faiz kuponları**

**MADDE 660**- (1) Borçlu hamile yazılı faiz kuponlarından doğan alacağa
karşı ana paranın ödendiği def’inde bulunamaz.

\(2) Ana paranın ödenmesi hâlinde, borçlu, ilerde muaccel olup da asıl
senetle birlikte kendisine teslim edilmeyen faiz kuponlarının tutarını,
bu kuponlar hakkında geçerli olan zamanaşımı süresi geçinceye kadar
alıkoymak hakkını haizdir; meğerki, teslim edilmeyen kuponların iptaline
karar verilmiş veya tutarı karşılığında teminat gösterilmiş olsun.

11126

**C) İptal kararı**

**I - Genel olarak**

**1. Yetki**

**MADDE 661**- (1) Pay senetleri, tahviller, intifa senetleri, münferit
kuponlar hariç olmak üzere, kupon belgeleri, esas kupon belgelerinin
yenilenmesine yarayan talonlar gibi hamile yazılı senetlerin iptaline
hak sahibinin istemi üzerine mahkemece karar verilir.

\(2) Yetkili mahkeme, borçlunun yerleşim yeri veya pay senetleri hakkında
anonim şirket merkezinin bulunduğu yer asliye ticaret mahkemesidir.

\(3) Dilekçe sahibinin senedin zilyedi bulunduğu ve onu zayi ettiği
yolundaki iddialarının mahkemece inandırıcı bulunması gerekir.

\(4) Bir senet kupon tablosu veya talon içeriyorsa ve hamil yalnız kupon
tablosunu veya talonunu kaybetmişse, istemin haklı olduğunun ispatı için
senedin esas bölümünün ibrazı yeterlidir.

**2. Ödeme yasağı**

**MADDE 662**- (1) Dilekçe sahibinin istemi üzerine mahkeme, senedin
borçlusunu, aksine hareket ettiği takdirde iki defa ödemek zorunda
kalacağını ihtar ederek bedelini ödemekten yasaklar.

\(2) Bir kupon belgesinin iptaline karar vermek gerektiği takdirde,
vadeleri dava sırasında dolan münferit kuponlar hakkında faiz
kuponlarının iptaline ilişkin hükümler uygulanır.

**3. İlan ile çağrı, başvuru süresi **

**MADDE 663**- (1) Mahkeme, dilekçe sahibinin, senedin zilyedi bulunmuş
ve onu zâyi etmiş olduğuna dair yaptığı açıklamaları inandırıcı bulursa,
belli olmayan hamili ilan yoluyla, senedi belirli bir süre içinde ibraz
etmeye çağırır ve aksi takdirde senedin iptaline karar verileceğini
ihtar eder. Sürenin en az altı ay olarak belirlenmesi gerekir; bu süre
ilk ilan gününden itibaren işlemeye başlar.

**4. İlan şekli**

**MADDE 664**- (1) Senedin ibrazına ilişkin ilanın 35 inci maddede
yazılı gazetede üç defa yapılması gerekir.

\(2) Mahkeme gerek gördüğü takdirde, ayrıca uygun göreceği diğer
şekillerde de ilanlar yapılmasına karar verebilir.

**5. Hükümleri**

**a) Senedin ibrazı hâlinde**

**MADDE 665**- (1) İptali istenen senet ibraz edilirse, mahkeme, dilekçe
sahibine senedin iadesi davası açması için bir süre belirler.

\(2) Dilekçe sahibi bu süre içinde dava açmazsa, mahkeme, senedi geri
verir ve ödeme yasağını kaldırır.

**b) Senedin ibraz edilmemesi hâlinde**

**MADDE 666**- (1) Mahkeme, belirlenen süre içinde ibraz edilmeyen
senedin iptaline karar verir veya gerekli görürse başka önlemler de
alabilir.

\(2) Hamile yazılı bir senedin iptali hakkındaki karar, derhâl 35 inci
maddede yazılı gazeteyle ve mahkeme gerek görürse başka araçlarla da
ilan edilir.

\(3) İptal kararı üzerine dilekçe sahibi, gideri kendisine ait olmak
üzere yeni bir senet düzenlenmesini veya muaccel borcun ifasını istemek
hakkını haizdir.

11127

**II - Kuponlarda usul**

**MADDE 667**- (1) Münferit kuponların zıyaı hâlinde hak sahibinin
istemi üzerine, mahkeme, bedelin vadesinde, vade dolmuşsa derhâl
mahkemeye yatırılmasına karar verir.

\(2) Üç yıl geçtikten sonra hiçbir hak sahibi başvurmaz ve vadenin
dolmasından itibaren üç yıl geçmiş olursa, mahkeme kararıyla bedel
dilekçe sahibine verilir.

**III - Banknotlarda ve buna benzer kâğıtlarda usul**

**MADDE 668**- (1) Banknot ve büyük miktarda çıkarılıp görüldüğünde
ödenmesi gereken ve para yerine ödeme aracı olarak kullanılan ve belirli
bedelleri yazılı olan diğer hamile yazılı senetlerin iptaline karar
verilemez.

\(2) Devlet tarafından çıkarılmış olan tahvillere ilişkin özel hükümler
saklıdır.

**D) İpotekli borç senedi ve irat senedi**

**MADDE 669**- (1) Hamile yazılı olan ipotekli borç senediyle irat
senedine ilişkin özel hükümler saklıdır.

**DÖRDÜNCÜ KISIM**

**Kambiyo Senetleri**

**A) Borçlanma ehliyeti**

**MADDE 670**- (1) Sözleşme ile borçlanmaya ehil olan kişi, kambiyo
senetleri ile borçlanmaya da ehildir.

**BİRİNCİ BÖLÜM**

**Poliçe**

**BİRİNCİ AYIRIM**

**Poliçenin Düzenlenmesi ve Şekli**

**A) Şekil**

**I - Unsurları**

**1. Genel olarak**

**MADDE 671**- (1) Poliçe;

a\) Senet metninde “poliçe” kelimesini, senet Türkçe’den başka bir dille
yazılmışsa, o dilde poliçe karşılığı olarak kullanılan kelimeyi,

b\) Belirli bir bedelin ödenmesi hususunda kayıtsız ve şartsız havaleyi,

c\) Ödeyecek olan kişinin, “muhatabın” adını,

d\) Vadeyi,

e\) Ödeme yerini,

f\) Kime veya kimin emrine ödenecek ise onun adını,

g\) Düzenlenme tarihini ve yerini,

h\) Düzenleyenin imzasını,

içerir.

**2. Unsurların bulunmaması**

**MADDE 672**- (1) 671 inci maddede yazılı unsurlardan birini içermeyen
senet ikinci ilâ dördüncü fıkralarda yazılı hâller dışında poliçe
sayılmaz.

\(2) Vadesi gösterilmeyen poliçenin görüldüğünde ödenmesi şart edilmiş
sayılır.

\(3) Ayrıca belirtilmiş olmadıkça muhatabın adı yanında gösterilen yer,
ödeme yeri ve aynı zamanda da muhatabın yerleşim yeri sayılır.

11128

\(4) Düzenlenme yeri gösterilmeyen poliçe, düzenleyenin adı yanında
gösterilen yerde düzenlenmiş sayılır.

**II - Münferit unsurlar**

**1. Düzenleyenin aynı zamanda muhatap veya emrine ödenecek kişi
olması**

**MADDE 673**- (1) Poliçe bizzat düzenleyenin emrine yazılı olabileceği
gibi, bizzat düzenleyen üzerine veya bir üçüncü kişi hesabına da
düzenlenebilir.

**2. Adresli ve yerleşim yerli poliçe**

**MADDE 674**- (1) Poliçe, bir üçüncü kişinin nezdinde, muhatabın
yerleşim yerinde veya başka bir yerde ödenmek üzere düzenlenebilir.

**3. Faiz şartı**

**MADDE 675**- (1) Görüldüğünde veya görüldüğünden belirli bir süre
sonra ödenmesi şart kılınan bir poliçeye, düzenleyen tarafından faiz
şartı konulabilir. Diğer poliçelerde böyle bir faiz şartı yazılmamış
sayılır.

\(2) Faiz oranının poliçede gösterilmesi gerekir; gösterilmemiş ise faiz
şartı yazılmamış sayılır.

\(3) Başka bir gün belirtilmemişse, faiz, poliçenin düzenlenme gününden
itibaren işler.

**4. Poliçe bedelinin çeşitli şekillerde gösterilmesi**

**MADDE 676**- (1) Poliçe bedeli hem yazı hem de rakamla gösterilip de
iki bedel arasında fark bulunursa, yazı ile gösterilen bedel üstün
tutulur.

\(2) Poliçe bedeli yalnız yazıyla veya yalnız rakamla birden çok
gösterilmiş olup da bedeller arasında fark bulunursa, en az olan bedel
geçerli sayılır.

**B) İmza edenlerin sorumluluğu**

**I - Geçerli olmayan imzaların bulunması**

**MADDE 677**- (1) Bir poliçe, poliçe ile borçlanmaya ehil olmayan
kişilerin imzasını, sahte imzaları, hayali kişilerin imzalarını veya
imzalayan ya da adlarına imzalanmış olan kişileri herhangi bir sebeple
bağlamayan imzaları içerirse, diğer imzaların geçerliliği bundan
etkilenmez.

**II - Yetkisiz imza**

**MADDE 678**- (1) Temsile yetkili olmadığı hâlde bir kişinin temsilcisi
sıfatıyla bir poliçeye  imzasını  koyan  kişi,  o  poliçeden  dolayı
 bizzat  sorumludur;  bu  poliçeyi  ödediği takdirde, temsil olunduğu
kabul edilen kişinin haiz olabileceği haklara sahip olur. Yetkisini aşan
temsilci için de hüküm böyledir.

**III - Düzenleyenin sorumluluğu**

**MADDE 679**- (1) Düzenleyen, poliçenin kabul edilmemesinden ve
ödenmemesinden sorumludur. Düzenleyen, kabul edilmeme hâlinde sorumlu
olmayacağını şart edebilirse de ödenmemeden sorumlu olmayacağına ilişkin
kayıtlar yazılmamış sayılır.

**IV - Açık poliçe**

**MADDE 680**- (1) Tedavüle çıkarılırken tamamen doldurulmamış bulunan
bir poliçe, aradaki anlaşmalara aykırı bir şekilde doldurulursa, bu
anlaşmalara uyulmadığı iddiası, hamile karşı ileri sürülemez; meğerki,
hamil poliçeyi kötüniyetle iktisap etmiş veya iktisap sırasında
kendisine ağır bir kusur isnadı mümkün bulunmuş olsun.

11129

**İKİNCİ AYIRIM**

**Ciro**

**A) Poliçenin devredilmesi**

**MADDE 681**- (1) Her poliçe açıkça emre yazılı olmasa da ciro ve
zilyetliğin geçirilmesi yoluyla devredilebilir.

\(2) Düzenleyen, poliçeye “emre yazılı değildir” ibaresini veya aynı
anlamı ifade eden bir kaydı koymuşsa, poliçe ancak alacağın temliki
yoluyla devrolunabilir ve bu devir alacağın temlikinin hukuki
sonuçlarını doğurur.

\(3) Ciro, poliçeyi kabul etmiş olsun veya olmasın muhataba, düzenleyene
veya poliçeyle borç altına girmiş olanlardan herhangi birine
yapılabilir. Bu kimseler poliçeyi yeniden ciro edebilirler.

**B) Ciro**

**I - Kayıtsız, şartsız olması**

**MADDE 682**- (1) Cironun kayıtsız ve şartsız olması gerekir. Cironun
bağlı tutulduğu her şart yazılmamış sayılır.

\(2) Kısmi ciro batıldır.

\(3) Hamiline ciro beyaz ciro hükmündedir.

**II - Cironun şekli**

**MADDE 683**- (1) Cironun poliçe veya poliçeye bağlı olan ve “alonj”
denilen bir kâğıt üzerine yazılması ve ciranta tarafından imzalanması
gerekir.

\(2) Lehine ciro yapılan kişinin ciroda gösterilmesine gerek olmadığı
gibi, ciro, cirantanın sadece imzasından ibaret olabilir. Bu şekildeki
cirolara “beyaz ciro” denir. Beyaz cironun poliçenin arkasına veya alonj
üzerine yazılması gerekir.

**III - Cironun hükümleri**

**1. Devir işlevi**

**MADDE 684**- (1) Ciro ve zilyetliğin geçirilmesi ile poliçeden doğan
bütün haklar devrolunur.

\(2) Ciro beyaz ciro ise hamil;

a\) Ciroyu kendi adına veya diğer bir kişi adına doldurabilir,

b\) Poliçeyi yeniden beyaz olarak veya diğer belirli bir kişiye tekrar
ciro edebilir,

c\) Beyaz ciroyu doldurmaksızın ve poliçeyi tekrar ciro etmeksizin
poliçeyi başka bir kişiye verebilir.

**2. Teminat işlevi**

**MADDE 685**- (1) Aksi şart edilmedikçe, ciranta poliçenin kabul
edilmemesinden ve ödenmemesinden sorumludur.

\(2) Ciranta, poliçenin tekrar ciro edilmesini yasak edebilir; bu hâlde,
senet sonradan kendilerine ciro edilmiş olan kişilere karşı sorumlu
olmaz.

**3. Hamilin hak sahipliği**

**MADDE 686**- (1) Bir poliçeyi elinde bulunduran kişi, son ciro beyaz
ciro olsa da kendi hakkı müteselsil ve birbirine bağlı cirolardan
anlaşıldığı takdirde, yetkili hamil sayılır. Çizilmiş cirolar bu hususta
yazılmamış hükmündedir. Bir beyaz ciroyu diğer bir ciro izlerse son
ciroyu imzalayan kişi, poliçeyi beyaz ciro ile iktisap etmiş sayılır.

11130

\(2) Poliçe herhangi bir suretle hamilin elinden çıkmış bulunursa,
birinci fıkrada yazılı hükümlere göre hakkı anlaşılan yeni hamil, ancak
poliçeyi kötüniyetle iktisap etmiş olduğu veya iktisabında ağır bir
kusur bulunduğu takdirde o poliçeyi geri vermekle yükümlüdür.

**IV - Def’iler**

**MADDE 687**- (1) Poliçeden dolayı kendisine başvurulan kişi,
düzenleyen veya önceki hamillerden biriyle kendi arasında doğrudan
doğruya var olan ilişkilere dayanan def’ileri başvuran hamile karşı
ileri süremez; meğerki, hamil, poliçeyi iktisap ederken bile bile
borçlunun zararına hareket etmiş olsun.

\(2) Alacağın temliki yoluyla yapılan devirlere ilişkin hükümler
saklıdır.

**V - Cironun çeşitleri**

**1. Tahsil cirosu**

**MADDE 688**- (1) Ciro, “bedeli tahsil içindir”, “vekâleten” veya
bedelin başkası adına kabul edileceğini belirten bir şerhi ya da sadece
vekil etmeyi ifade eden bir kaydı içerirse, hamil, poliçeden doğan bütün
hakları kullanabilir; fakat o poliçeyi ancak tahsil cirosu ile tekrar
ciro edebilir.

\(2) Poliçeden sorumlu olanlar, bu hâlde, ancak cirantaya karşı ileri
sürebilecekleri def’ileri hamile karşı dermeyan edebilirler.

\(3) Tahsil cirosunun içerdiği yetki, bu yetkiyi verenin ölümü ile sona
ermeyeceği gibi, onun medenî hakları kullanma ehliyetini kaybetmesiyle
de ortadan kalkmaz.

**2. Rehin cirosu**

**MADDE 689**- (1) Ciro, “bedeli teminattır”, “bedeli rehindir”
ibaresini veya rehnetmeyi belirten diğer herhangi bir kaydı içerirse,
hamil, poliçeden doğan bütün hakları kullanabilir; fakat kendisi
tarafından yapılan bir ciro ancak tahsil cirosu hükmündedir.

\(2) Poliçeden sorumlu olanlar, kendileriyle ciranta arasında doğrudan
doğruya var olan ilişkilere dayanan def’ileri hamile karşı ileri
süremezler; meğerki, hamil poliçeyi iktisap ederken bile bile borçlunun
zararına hareket etmiş olsun.

**3. Vadeden sonraki ciro**

**MADDE 690**- (1) Vadenin geçmesinden sonra yapılan ciro, vadeden önce
yapılan bir cironun hükümlerini doğurur; ancak, ödenmeme protestosundan
veya bu protestonun düzenlenmesi için öngörülmüş sürenin geçmesinden
sonra yapılan ciro, sadece alacağın temliki hükümlerini doğurur.

\(2) Aksi sabit oluncaya kadar tarihsiz bir ciro protestonun düzenlenmesi
için öngörülen sürenin geçmesinden önce yapılmış sayılır.

**ÜÇÜNCÜ AYIRIM**

**Kabul ve Aval**

**A) Kabule arz**

**I - Kural**

**MADDE 691**- (1) Poliçe vadeye kadar hamil veya poliçeyi elinde
bulunduran herkes tarafından muhatabın yerleşim yerinde onun kabulüne
arzolunabilir.

**II - Kabule arz şartı ve yasağı**

**MADDE 692**- (1) Düzenleyen, bir süre belirleyerek veya belirlemeden
poliçenin kabule arz edilmesini şart koşabilir.

11131

\(2) Düzenleyen, üçüncü bir kişinin yerleşim yerinde veya muhatabın
yerleşim yerinden başka bir yerde ya da görüldükten belirli bir süre
sonra ödenmesi gereken poliçeler hariç olmak üzere, poliçenin kabule
arzını menettiğini poliçeye yazabilir.

\(3) Düzenleyen, poliçenin belirli bir tarihten önce kabule arz
edilmemesini de şart koşabilir.

\(4) Düzenleyen, poliçenin kabule arzını menetmiş olmadıkça, bir süre
koyarak veya koymayarak, her ciranta poliçenin kabule arzını şart
koşabilir.

**III - Görüldükten belirli bir süre sonra ödenmesi gereken
poliçelerde**

**MADDE 693**- (1) Görüldükten belirli bir süre sonra ödenmesi şart
kılınan poliçelerin, düzenlenme gününden itibaren bir yıl içinde kabule
arz edilmesi gerekir.

\(2) Düzenleyen bu süreyi kısaltabileceği gibi, daha uzun bir süre de
şart koşabilir.

\(3) Cirantalar kabule arz sürelerini kısaltabilirler.

**IV - Bir daha kabule arz**

**MADDE 694**- (1) Muhatap, poliçenin, kendisine arz edildiği günü
izleyen günde bir daha ibrazını isteyebilir. İlgililer, bu istemin
yerine getirilmediğini, ancak bu istem protestoya yazılmışsa ileri
sürebilirler.

\(2) Hamil, kabule arz edilen poliçeyi muhataba bırakmak zorunda
değildir.

**B) Kabul**

**I - Şekli**

**1. Genel olarak**

**MADDE 695**- (1) Kabul beyanı poliçe üzerine yazılır ve “kabul
edilmiştir” veya buna eş anlamlı başka bir ibareyle ifade edilir ve
muhatap tarafından imzalanır. Muhatabın, poliçenin ön yüzüne yalnız
imzasını koyması kabul hükmündedir.

\(2) Poliçenin, görüldükten belirli bir süre sonra ödenmesi şart edilmiş
olduğu veya özel bir şart gereğince belirli bir süre içinde kabule arz
edilmesi gerektiği takdirde, hamil ibraz günü tarihinin atılmasını
istemedikçe, kabul hangi gün gerçekleşmişse poliçeye o günün tarihi
atılır. Tarih atılmamış olduğu takdirde, hamil cirantalarla düzenleyene
karşı başvurma haklarını koruyabilmek için bu eksikliği zamanında
düzenlenecek bir protesto ile tespit ettirmek zorundadır.

**2. Kabulün sınırlandırılması**

**MADDE 696**- (1) Kabul, kayıtsız şartsız olmalıdır; fakat muhatap
kabulü poliçe bedelinin bir kısmı ile sınırlayabilir.

\(2) Kabul beyanı, bundan başka noktalarda poliçe içeriğinden farklı
olursa, poliçe kabul edilmemiş sayılır. Bununla beraber kabul eden,
kabul beyanındaki şartlar çerçevesinde sorumludur.

**3. Adresli ve yerleşim yerli poliçe**

**MADDE 697**- (1) Düzenleyen, poliçede, ödemenin nezdinde yapılacağı
bir üçüncü kişiyi göstermeksizin, muhatabın yerleşim yerinden başka bir
yeri ödeme yeri olarak beyan etmişse, muhatap kabul şerhinde bir üçüncü
kişiyi gösterebilir. Aksi takdirde, muhatap, ödeme yerinde poliçeyi
bizzat ödemeyi taahhüt etmiş sayılır.

\(2) Poliçenin bizzat muhatabın nezdinde ödenmesi şart kılınmışsa,
muhatap, kabul şerhinde ödemenin yapılacağı yer olmak üzere, ödeme
yerinde bulunan bir adresi gösterebilir.

11132

**II - Hükümleri**

**1. Genel olarak**

**MADDE 698**- (1) Muhatap, poliçeyi kabul etmekle bedelini vadede
ödemeyi taahhüt etmiş olur.

\(2) Ödememe hâlinde hamil, düzenleyen dahi olsa, poliçeden dolayı 725 ve
726 ncı maddeler gereğince istenebilecek her şeyi kabul edenden doğrudan
doğruya isteme hakkını haizdir.

**2. Kabul şerhinin çizilmesi**

**MADDE 699**- (1) Muhatap poliçe üzerindeki kabul şerhini poliçeyi geri
vermeden önce çizmiş olursa kabulden kaçınmış sayılır. Kabul şerhinin,
poliçenin geri verilmesinden önce çizilmiş olduğu, aksi ispatlanıncaya
kadar karinedir.

\(2) Bununla beraber, muhatap hamile veya poliçede imzası bulunan bir
kişiye poliçeyi kabul ettiğini yazı ile bildirmişse, bunlara karşı kabul
beyanı çerçevesinde sorumlu olur.

**C) Aval**

**I - Aval verenler**

**MADDE 700**- (1) Poliçede bedelin ödenmesi, aval suretiyle tamamen
veya kısmen teminat altına alınabilir.

\(2) Bu teminat, üçüncü bir kişi veya poliçede imzası bulunan bir kişi
tarafından da verilebilir.

**II - Şekil**

**MADDE 701**- (1) Aval şerhi, poliçe veya alonj üzerine yazılır.

\(2) Aval “aval içindir” veya bununla eş anlamlı başka bir ibareyle ifade
edilir ve aval veren kişi tarafından imzalanır.

\(3) Muhatabın veya düzenleyenin imzaları hariç olmak üzere, poliçenin
yüzüne atılan her imza aval şerhi sayılır.

\(4) Kimin için verildiği belirtilmemişse aval, düzenleyici için verilmiş
sayılır.

**III - Hükümler**

**MADDE 702**- (1) Aval veren kişi, kimin için taahhüt altına girmişse
aynen onun gibi sorumlu olur.

\(2) Aval veren kişinin teminat altına aldığı borç, şekle ait noksandan
başka bir sebepten dolayı batıl olsa da aval verenin taahhüdü
geçerlidir.

\(3) Aval veren kişi, poliçe bedelini ödediği takdirde, poliçeden dolayı
lehine taahhüt altına girmiş olduğu kişiye ve ona, poliçe gereğince
sorumlu olan kişilere karşı poliçeden doğan haklarını iktisap eder.

**DÖRDÜNCÜ AYIRIM**

**Ödeme**

**A) Vade**

**I - Vadenin belirlenmesi**

**1. Genel olarak**

**MADDE 703**- (1) Bir poliçe;

a\) Görüldüğünde,

b\) Görüldükten belirli bir süre sonra,

11133

c\) Düzenlenme gününden belirli bir süre sonra,

d\) Belirli bir günde,

ödenmek üzere düzenlenebilir.

\(2) Vadesi başka şekilde yazılan veya birbirini takip eden çeşitli
vadeleri gösteren poliçeler batıldır.

**2. Görüldüğünde ödenecek poliçe**

**MADDE 704**- (1) Görüldüğünde ödenmek üzere düzenlenen poliçe
ibrazında ödenir. Böyle bir poliçenin düzenlenme gününden itibaren bir
yıl içinde ödenmesi için ibrazı gerekir. Düzenleyen bu süreyi
kısaltabileceği gibi, daha uzun bir süre de belirleyebilir. İbraz
süreleri cirantalar tarafından kısaltılabilir.

\(2) Düzenleyen, görüldüğünde ödenecek bir poliçenin belirli bir günden
önce ödenmek üzere ibraz edilmeyeceği hakkında şart koyabilir. Bu
takdirde ibraz süresi o tarihten başlar.

**3. Görüldükten belirli bir süre sonra ödenecek poliçe**

**MADDE 705**- (1) Görüldükten belirli bir süre sonra ödenecek bir
poliçenin vadesi, kabul şerhinde yazılı tarihe veya protesto tarihine
göre belirlenir.

\(2) Kabul şerhinde tarih gösterilmemiş ve protesto da çekilmemiş olursa
poliçe, kabul eden hakkında, kabule ibraz için öngörülmüş bulunan
sürenin son günü kabul edilmiş sayılır.

**II - Sürelerin hesabı**

**1. Genel olarak**

**MADDE 706**- (1) Düzenlenme gününden veya görüldükten bir veya birkaç
ay sonra ödenmek üzere düzenlenen bir poliçenin vadesi, ödemenin
yapılması gereken ayın o günün karşılığı olan gününde gelmiş olur.
Karşılığı olan gün bulunmadığı takdirde vade o ayın son günü gelmiş
olur.

\(2) Bir poliçe, düzenlenme gününden veya görüldükten bir buçuk ay veya
birkaç ay veya yarım ay sonra ödenmek üzere düzenlendiği takdirde, ilk
önce tam aylar hesap edilir.

\(3) Vade olarak bir ayın başı, ortası veya sonu gösterilmişse, bunlardan
ayın birinci, onbeşinci ve sonuncu günleri anlaşılır.

\(4) “Sekiz gün” veya “onbeş gün” ibarelerinden bir veya iki hafta değil,
gerçek olarak sekiz veya onbeş günlük bir süre anlaşılır.

\(5) “Yarım ay” ibaresi onbeş günlük bir süreyi ifade eder.

**2. Takvimlerin çatışması**

**MADDE 707**- (1) Belirli bir günde ödenecek bir poliçenin düzenlenme
yeri ile ödeme yeri arasında takvim farkı bulunduğu takdirde, vade,
ödeme yerinin takvimine göre belirlenmiş sayılır.

\(2) Takvimleri farklı olan iki yer arasında düzenlenen bir poliçe,
düzenlenme gününden belirli bir süre sonra ödenecekse, düzenlenme günü,
ödeme yerindeki takvim gününe dönüştürülmek suretiyle vade hesap edilir.

\(3) Poliçelerin ibraz sürelerinin hesabında da birinci ve ikinci fıkra
hükümleri uygulanır.

\(4) Poliçedeki bir kayıttan veya poliçenin içeriğinden, amacın başka
olduğu anlaşılırsa, bu madde hükümleri uygulanmaz.

11134

**B) Ödeme**

**I - İbraz**

**MADDE 708**- (1) Belirli bir günde veya düzenlenme gününden ya da
görüldükten belirli bir süre sonra ödenecek bir poliçenin hamili,
poliçeyi ödeme gününde veya onu izleyen iki iş günü içinde ödenmek üzere
ibraz etmelidir.

\(2) Poliçenin bir takas odasına ibrazı, ödeme için ibraz yerine geçer.

**II - Makbuz istemek hakkı**

**MADDE 709**- (1) Muhatap, poliçeyi öderken hamil tarafından bir ibra
şerhi yazılarak poliçenin kendisine verilmesini isteyebilir.

\(2) Hamil kısmi ödemeyi reddedemez.

\(3) Kısmi ödeme hâlinde muhatap bu ödemenin poliçe üzerine yazılmasını
ve kendisine bir makbuz verilmesini isteyebilir.

**III - Vadeden önce ve vadesinde ödeme**

**MADDE 710**- (1) Poliçenin hamili, vadeden önce ödemeyi kabulle
yükümlü değildir.

\(2) Vadeden önce ödeyen muhatap, bundan doğacak tehlike kendisine ait
olmak üzere hareket etmiş olur.

\(3) Hile veya ağır bir kusuru bulunmadıkça poliçeyi vadesinde ödeyen
kişi borcundan kurtulur. Ödeyen kişi, cirolar arasında düzenli bir
teselsülün bulunup bulunmadığını incelemekle yükümlü ise de cirantaların
imzalarının geçerliliğini araştırmak zorunda değildir.

**IV - Yabancı ülke parası ile ödeme**

**MADDE 711**- (1) Poliçenin, ödeme yerinde rayici olmayan bir para ile
ödeneceği şart koşulduğu takdirde, bedeli, vade günündeki değerine göre
o ülke parasıyla ödenebilir. Borçlu, ödemede geciktiği takdirde, hamil
poliçe bedelinin dilerse vade günündeki, dilerse ödeme günündeki kura
göre ülke parasına dönüştürülerek ödenmesini isteyebilir.

\(2) Kanuni rayici olmayan paranın değeri, ödeme yerindeki ticari
teamüllere göre belirlenir. Bununla beraber, düzenleyen, ödenecek
paranın poliçede yazılı belirli bir rayice göre hesap edilmesini şart
edebilir.

\(3) Düzenleyen, ödemenin belirli bir para ile yapılmasını (aynen
ödemeyi),  şart koşmuş ise birinci ve ikinci fıkra hükümleri uygulanmaz.

\(4) Poliçe bedeli, düzenlenme ve ödeme yeri olan ülkelerde aynı adı
taşıyan, fakat değerleri birbirinden farklı olan para ile gösterildiği
takdirde ödeme yerindeki para kastedilmiş sayılır.

**V - Tevdi**

**MADDE 712**- (1) Bir poliçe 708 inci maddede öngörülen süre içinde
ödeme için ibraz edilmediği takdirde borçlu, gideri ve riski hamile ait
olmak üzere poliçenin bedelini bir bankaya tevdi edebilir.

** **

**BEŞİNCİ AYIRIM**

**Kabul Etmeme ve Ödememe Hâllerinde Başvurma Hakları**

**A) Başvurma hakkı**

**I - Genel olarak**

**MADDE 713**- (1) Vadede poliçe ödenmemişse hamil, cirantalara,
düzenleyene ve poliçe dolayısıyla taahhüt altına girmiş olan diğer
kişilere başvurabilir.

11135

\(2) Hamil;

a\) Kabulden tamamen veya kısmen kaçınılmış,

b\) Poliçeyi kabul etmiş olsun olmasın, muhatap iflas etmiş veya bir
ilamla ispatlanmamış olsa da sadece ödemelerini tatil etmiş veya
aleyhindeki herhangi bir icra takibi semeresiz kalmış veya

c\) Kabul için arz edilmesi menedilen bir poliçenin düzenleyeni iflas
etmiş,

olursa vadenin gelmesinden önce de aynı başvurma hakkını haizdir.

**II - Protesto**

**1. Süreler ve şartları**

**MADDE 714**- (1) Kabul etmemenin veya ödememenin, kabul etmeme veya
ödememe protestosu denilen resmî bir belge ile belirlenmesi zorunludur.

\(2) Kabul etmeme protestosunun, kabule arz için belirli olan süre içinde
çekilmesi gerekir. 694 üncü maddenin birinci fıkrasında gösterilen hâlde
poliçenin ilk arzı vadenin son gününde olmuşsa, protesto o günün ertesi
günü de çekilebilir.

\(3) Belirli bir günde veya düzenlenme gününden ya da görüldükten belirli
bir süre sonra ödenmesi şartını içeren bir poliçeden dolayı çekilecek
ödememe protestosunun, ödeme gününü izleyen iki iş günü içinde çekilmesi
zorunludur. Görüldüğünde ödenmesi şart olan bir poliçeden dolayı
çekilecek ödememe protestosu, ikinci fıkrada kabul etmeme protestosu
için gösterilen süreler içinde çekilir.

\(4) Kabul etmeme protestosu çekilmiş olması hâlinde ödeme için poliçeyi
ibraz etmeye gerek olmadığı gibi, ödememe protestosu çekmeye de ihtiyaç
yoktur.

\(5) Poliçeyi kabul etmiş olsun olmasın muhatap, ödemelerini tatil etmiş
veya aleyhindeki herhangi bir icra takibi semeresiz kalmış ise, hamil
başvurma haklarını ancak poliçenin ödenmesi için muhataba ibrazından ve
protestonun çekilmesinden sonra kullanabilir.

\(6) Poliçeyi kabul etmiş olsun olmasın, muhatap veya kabul için arz
edilmesi menedilen bir poliçenin düzenleyeni iflas etmişse, iflas
ilamının ibrazı, başvurma hakkının kullanılması için yeterlidir.

**2. Şekli**

**a) Noterlikçe düzenlenmesi**

**MADDE 715**- (1) Protestonun 716 ncı maddede belirtilen şekil ve
surette noterlikçe düzenlenmesi gerekir.

**b) İçindekiler**

**MADDE 716**- (1) Protesto;

a\) Protestoyu çeken ve kendisine protesto çekilen kişilerin adlarını
veya ticaret unvanlarını,

b\) Kendisine protesto çekilen kişinin, poliçeden doğan taahhüdünü yerine
getirmeye davet edildiği hâlde, taahhüdünü ifa etmemiş, kendisi
bulunamamış veya ticaret yerinin ya da konutunun belirlenememiş olduğuna
ilişkin bir şerhi,

c\) Sözü geçen davetin yapıldığı veya davet teşebbüsünün sonuçsuz kaldığı
yer ve güne ait bir şerhi ve

d\) Protestoyu düzenleyen noterin imzasını,

içerir.

11136

\(2) Kısmi ödeme protestoda belirtilir.

\(3) Kabul için kendisine bir poliçe ibraz edilmiş olan muhatap,
poliçenin ertesi günü tekrar ibrazını istemiş ise bu durum da protestoya
yazılır.

**c) Protesto belgesi**

**MADDE 717**- (1) Protesto ayrı bir belge hâlinde düzenlenerek poliçeye
bağlanır.

\(2) Protesto, aynı poliçenin çeşitli nüshaları veya poliçenin aslı ile
bir sureti ibraz edilerek düzenlenmiş ise protestoyu bu nüshalardan
birine veya asıl senede bağlamak yeterlidir.

\(3) Diğer nüshalara veya surete, protestonun, kalan nüshalarından birine
veya poliçenin aslına bağlanmış bulunduğu kaydolunur.

**d) Kısmi kabul hâlinde**

**MADDE 718**- (1)  Kabul, poliçedeki bedelin bir kısmına özgülenmiş
bulunup da, bu yüzden protesto düzenlenirse poliçenin bir sureti
çıkarılarak protesto bu suret üzerine yazılır.

**e) Birden fazla kişiye karşı düzenlenen protesto**

**MADDE 719**- (1) Poliçeye ilişkin bir edimin birden fazla yükümlü
tarafından ifasının istenmesi zorunlu ise, tek protesto belgesi
düzenlenir.

**3. Saklama yükümü**

**MADDE 720**- (1)  Protestoyu düzenleyen noter poliçenin bir suretini
protesto belgesi ile birlikte saklamakla yükümlüdür.

**4. Sakat protesto**

**MADDE 721**- (1) Noter tarafından imza edilen protesto kanuna uygun
olarak düzenlenmediği veya içindeki kayıtlar yanlış olduğu takdirde de
geçerlidir.

\(2) Noter hakkında disiplin hükümleri saklıdır.

**5. Protesto düzenlenmesi gerekmeyen hâller**

**MADDE 722**- (1) Düzenleyen, ciranta veya aval veren kişi, senet
üzerine “gidersiz”, “protestosuz”   kayıtlarını   ya   da  bunlara    eş
 anlamlı   diğer   herhangi   bir   ibareyi  yazıp imzalayarak, hamili
başvurma hakkını kullanmak için kabul etmeme veya ödememe protestosu
düzenleme yükümünden kurtarabilir.

\(2) Bu kayıt, hamili, poliçeyi süresinde ibraz etmek ve gereken
ihbarları yapmak yükümlülüklerinden kurtarmaz. Sürelere uyulmadığını
ispat, bunu hamile karşı ileri süren kişiye düşer.

\(3) Bu kayıt poliçeyi düzenleyen tarafından yazılmış ise, poliçeden
dolayı borç altına girmiş olanların hepsi hakkında geçerli olur; bir
ciranta veya aval veren kişi tarafından yazıldığı takdirde, hüküm yalnız
ona uygulanır. Düzenleyen tarafından yazılan kayda rağmen hamil yine
protesto çekerse giderler kendisine ait olur.

\(4) Kayıt bir ciranta veya aval veren kişi tarafından konduğu takdirde,
bu kayda rağmen çekilmiş olan bir protestonun gerektirdiği giderleri,
poliçeden dolayı borç altına girenlerin hepsi tazminle yükümlüdür.

**III - İhbar zorunluluğu**

**MADDE 723**- (1)  Hamil, protesto gününü veya poliçede “gidersiz”
kaydı mevcut ise, ibraz gününü izleyen dört iş günü içinde, kabul etmeme
veya ödememe hâllerini, kendi cirantasına ve düzenleyene ihbar etmek
zorundadır.

11137

\(2) Her ciranta aldığı ihbarı, bunları aldığı günü izleyen iki iş günü
içinde önceki ihbarları yapan kişilerin adlarını ve adreslerini de
göstermek suretiyle, kendi cirantasına ihbar eder. Düzenleyene varıncaya
kadar bu sıra dâhilinde hareket edilir. Süreler önceki ihbarın alındığı
tarihten itibaren işlemeye başlar.

\(3) Poliçede imzası bulunan bir kişiye ikinci fıkra gereğince ihbarda
bulunulduğu takdirde, kendisine aval veren kişiye de aynı süre içinde bu
ihbarın yapılması gerekir.

\(4) Bir ciranta adresini hiç yazmamış veya okunması mümkün olmayacak
surette yazmış ise, ihbarın ondan önceki cirantaya yapılması yeterlidir.

\(5) İhbarı yapacak olan kişi bunu noter aracılığıyla veya sadece
poliçenin iadesi yoluyla yapabilir.

\(6) İhbarı yapmakla yükümlü olan kişi bunu belirli süre içinde yaptığını
ispat etmek zorundadır.

\(7) Birinci ve ikinci fıkralarda gösterilen süreler içinde ihbarname
göndermeyen kişi başvurma hakkını kaybetmezse de ihmalinden doğan
zarardan sorumlu olur. Ancak, bu zarara ilişkin tazminat borcu poliçe
bedeliyle sınırlıdır.

**IV - Teselsül**

**MADDE 724**- (1) Bir poliçeyi düzenleyen, kabul eden, ciro eden veya o
poliçeye aval veren kişiler hamile karşı müteselsil borçlu sıfatıyla
sorumludurlar.

\(2) Hamil, bunların borçlanmadaki sıraları ile bağlı olmaksızın her
birine veya bunlardan bazılarına ya da hepsine birden başvurabilir.

\(3) Poliçeden dolayı borç altına girmiş olup da poliçeyi ödemiş bulunan
herkes aynı hakkı kullanabilir.

\(4) Hamil borçlulardan yalnız birine başvurmakla, diğer borçlularla ilk
önce başvurduğu borçludan sonra gelenlere karşı haklarını kaybetmez.

**V - Başvurma hakkının kapsamı**

**1. Hamilin hakkı**

**MADDE 725**- (1) Hamil başvurma yoluyla;

a\) Poliçenin kabul edilmemiş veya ödenmemiş olan bedelini ve şart
kılınmışsa işlemiş faizi,

b\) Vadenin gelmesinden itibaren işleyecek faizi,

c\) Protestonun ve hamil tarafından tebliğ olunan ihbarların giderleriyle
diğer giderleri ve

d\) Poliçe bedelinin binde üçünü aşmamak üzere komisyon ücretini,

isteyebilir.

\(2) Başvurma hakkı vadenin gelmesinden önce kullanılırsa, poliçe
bedelinden bir iskonto yapılır. Bu iskonto başvurma tarihinde hamilin
yerleşim yerinde geçerli olan resmî iskonto oranına göre hesap edilir.

**2. Ödeyen kişinin hakkı**

**MADDE 726**- (1) Poliçe bedelini ödemiş olan kişi kendisinden önce
gelen borçlulardan;

a\) Ödemiş olduğu tutarın tamamını,

b\) Ödeme tarihinden itibaren bu tutarın faizini,

c\) Yaptığı giderleri ve

d\) Poliçe bedelinin binde ikisini aşmamak üzere komisyon ücretini,

isteyebilir.

11138

**VI - Makbuz**

**1. Genel olarak**

**MADDE 727**- (1) Kendisine başvurulan veya başvurulması mümkün olan
borçlu, başvurma konusu olan bedeli ödeyince, poliçe ve protesto
belgesinin ayrıca doldurulacak bir makbuz ile birlikte kendisine
verilmesini istemek hakkını haizdir.

\(2) Poliçeyi ödemiş olan her ciranta, kendi cirosunu ve kendisinden
sonra gelen borçluların cirolarını çizebilir.

**2. Kısmi kabul hâlinde**

**MADDE 728**- (1) Poliçenin kısmen kabulünden sonra başvurma hakkının
kullanılması hâlinde, poliçe bedelinin kabul edilmeyen kısmını ödeyen
kişi, ödemenin poliçe üzerine yazılmasını ve kendisine bu hususta bir
makbuz verilmesini isteyebilir. Bundan başka, onun sonradan diğerlerine
karşı başvurma haklarını kullanabilmesi için, hamil ona poliçenin ve
protestonun onaylı birer suretini vermek zorundadır.

**VII - Retret**

**MADDE 729**- (1) Başvurma hakkı olan herkes, poliçede aksine şart
bulunmadıkça, kendisinden  önce  gelen borçlulardan  biri  üzerine
 çekeceği  ve  bu kişinin yerleşim yerinde, görüldüğü anda ödenmesi şart
olan ve “retret” denilen yeni bir poliçe aracılığıyla başvuruda
bulunabilir.

\(2) Retret, 725 ve 726 ncı maddelerde gösterilen paralardan başka
komisyon ücretini içerir.

\(3) Retret hamil tarafından düzenlenirse, poliçe bedeli poliçenin
ödeneceği yerden, önceki borçlunun yerleşim yeri olan yer üzerine
çekilen ve görüldüğünde ödenmesi şart olan bir poliçenin cari fiyatına
göre belirlenir. Retret bir ciranta tarafından düzenlenirse, poliçe
bedeli, retreti düzenleyen kişinin yerleşim yerinden önceki borçlunun
yerleşim yeri olan yer üzerine çekilen ve görüldüğünde ödenmesi şart
bulunan bir poliçenin cari fiyatına göre belirlenir.

**VIII - Başvurma hakkının düşmesi**

**1. Genel olarak**

**MADDE 730**- (1) Hamil;

a\) Görüldüğünde veya görüldükten belirli bir süre sonra ödenmesi şart
olan poliçeyi ibraz,

b\) Kabul etmeme veya ödememe protestosunu düzenleme,

c\) “Gidersiz iade olunacaktır” kaydının bulunması hâlinde, poliçeyi
ödeme amacıyla ibraz,

için belirli süreleri geçirirse, kabul eden kişi hariç olmak üzere,
cirantalara, düzenleyene ve diğer borçlulara karşı sahip olduğu hakları
kaybeder.

\(2) Hamil, kabul amacıyla ibraz edilmesi için düzenleyenin verdiği
süreye uymazsa, kabul etmeme ve ödememe sebebiyle başvuru haklarını
kaybeder; meğerki, düzenleyicinin yalnız kabule ait sorumluluğu istisna
etmek istediği kayıttan anlaşılsın.

\(3) Ciroda ibraz için bir süre şart kılınmışsa ancak ciranta bu süreyi
ileri sürebilir.

**2. Mücbir sebepler**

**MADDE 731**- (1) Kanunen belirli olan süreler içinde poliçenin ibrazı
veya protesto düzenlenmesi, bir devletin mevzuatı veya herhangi bir
mücbir sebep gibi aşılması imkânsız bir engel nedeniyle
gerçekleştirilememişse, bu işlemler için belirli olan süreler uzatılır.

11139

\(2) Hamil, mücbir sebepleri gecikmeksizin kendinden önce gelen kişiye
ihbar etmekle ve bu ihbarı, altına tarih, yer ve imzasını da koyarak
poliçeye veya alonja kaydetmekle yükümlüdür. Bunun dışında 723 üncü
madde hükümleri uygulanır.

\(3) Mücbir sebeplerin ortadan kalkmasından sonra hamilin, poliçeyi
gecikmesizin kabul veya ödeme amacıyla ibraz ve gereğinde protesto
çekmesi şarttır.

\(4) Mücbir sebepler vadenin gelmesinden itibaren otuz günden çok
sürerse,  poliçenin ibrazına ve protesto çekmeye gerek olmaksızın
başvurma hakkı kullanılabilir.

\(5) Görüldüğünde veya görüldükten belirli bir süre sonra ödenmesi şart
olan poliçeler hakkında otuz günlük süre, hamilin kendi cirantasına
mücbir sebebi ihbar ettiği tarihten itibaren işler. Bu ihbar, ibraz
süresinin bitmesinden önce de yapılabilir. Görüldükten belirli bir süre
sonra ödenmesi şart olan poliçelerde otuz günlük süre, poliçede
belirtilen süre kadar uzar.

\(6) Hamilin veya poliçeyi ibraza veya protesto çekmeye memur ettiği
kişinin yalnız kendilerine ait olaylar mücbir sebeplerden sayılmaz.

**B) Sebepsiz zenginleşme**

**MADDE 732**- (1) Zamanaşımı sebebiyle veya poliçeden doğan hakların
korunması için gerekli olan işlemlerin yapılmasının ihmal edilmiş olması
dolayısıyla, düzenleyenin veya kabul edenin poliçeden doğan
yükümlülükleri düşmüş bile olsa, bunlar poliçenin hamiline karşı, onun
zararına zenginleşmiş olabilecekleri kadar borçlu kalırlar.

\(2) Sebepsiz zenginleşmeden doğan istem, muhataba, yerleşim yerli bir
poliçeyi ödeyecek olan kimseye ve düzenleyen, poliçeyi başka bir kişi
veya ticari işletme hesabına düzenlemiş olduğu takdirde o kişiye veya
ticari işletmeye karşı da ileri sürülebilir.

\(3) Poliçeden doğan borcu düşmüş olan cirantaya karşı böyle bir istem
ileri sürülemez.

\(4) Zamanaşımı süresi, poliçenin zamanaşımına uğradığı tarihi takip eden
tarihten itibaren bir yıldır; ispat yükü, sebepsiz zenginleşmediğini
iddia edene aittir.

**C) Poliçe karşılığının devri**

**MADDE 733**- (1) Düzenleyen hakkında iflasın açılmasıyla beraber,
poliçe karşılığının veya düzenleyenin muhatap hesabına alacak olarak
geçirdiği diğer paraların geri verilmesi hususunda düzenleyenin muhataba
karşı poliçe ilişkisinden başka bir hukuki ilişkiden kaynaklanan istem
hakkı poliçe hamiline geçmiş olur.

\(2) Düzenleyen, karşılık ilişkisinden dolayı haiz olduğu haklarını
devrettiğini poliçede beyan ettiği takdirde, bu haklar, poliçe hamili
kim ise ona ait olur.

\(3) Muhatap, iflasın açıldığı ilan edildikten veya kendisine devir
durumu ihbar edildikten sonra yalnız poliçenin iadesi karşılığında usulü
dairesinde hakkını ispat eden hamile karşı ödemede bulunabilir.

**D) Araya girme**

**I - Genel hükümler**

**MADDE 734**- (1) Düzenleyen ve cirantalardan veya aval verenlerden her
biri, poliçeyi gereğinde kabul edecek veya ödeyecek olan bir kişiyi
gösterebilir.

\(2) Poliçe, aşağıda yazılı şartlar altında, poliçe dolayısıyla kendisine
başvurulması mümkün olan herhangi bir borçlu için araya giren bir kişi
tarafından kabul edilebilir veya ödenebilir.

11140

\(3) Muhatap da dâhil her üçüncü kişi veya poliçeyi kabul eden kişi hariç
olmak üzere, poliçeden dolayı zaten borçlu olan herkes araya girerek
poliçeyi kabul edebilir veya bedelini ödeyebilir.

\(4) Araya girmek suretiyle kabul veya ödemede bulunan kişi, lehine araya
girdiği borçluya durumu iki iş günü içinde ihbar etmek zorundadır. Bu
süreye uymazsa ihbarda bulunmamış olmasından doğan zarardan, poliçe
bedelini aşmamak üzere sorumlu olur.

**II - Araya girme suretiyle kabul**

**1. Şartlar, hamilin durumu**

**MADDE 735**- (1) Vadenin gelmesinden önce, hamilin başvurma hakkını
kullanabileceği bütün hâllerde, poliçe araya girilerek kabul edilebilir;
meğerki, kabul için ibrazı menedilen bir poliçe söz konusu olsun.

\(2) Poliçeyi gereğinde ödeme yerinde kabul edecek veya ödeyecek olan bir
kişi poliçede gösterildiği takdirde, hamil, o kişiye poliçeyi ibraz
etmiş ve araya girme suretiyle kabul etmeme hâlinde kabul etmemeyi bir
protesto ile tespit ettirmiş olmadıkça, o kişiyi göstermiş olan kişiye
ve o kişiden sonra gelen borçlulara karşı vadenin gelmesinden önce
başvurma hakkını kullanamaz.

\(3) Diğer araya girme hâllerinde hamil, araya girme suretiyle kabulü
reddedebilir; ancak, buna izin verirse, araya girme suretiyle kimin
lehine kabulde bulunmuşsa ona ve ondan sonra gelen borçlulara karşı
vadenin gelmesinden önce başvurma haklarını kullanamaz.

**2. Şekil**

**MADDE 736**- (1) Araya girerek kabul, poliçe üzerine yazılır ve araya
giren tarafından imza edilir. Kabul beyanında kimin lehine araya
girildiği gösterilir; gösterilmemişse düzenleyen lehine kabul edilmiş
sayılır.

**3. Araya girerek kabul edenin sorumluluğu**

**MADDE 737**- (1) Araya girerek kabul eden kişi, hamile ve kimin lehine
araya girmişse, ondan sonra gelen borçlulara karşı tıpkı lehine araya
girilen kişi gibi sorumlu olur.

\(2) Araya girerek kabule rağmen, lehine kabul gerçekleşen kişi ile ondan
önce gelen borçlular 725 inci maddede gösterilen tutarı ödemek şartıyla
hamilden, poliçenin ve varsa protesto belgesinin ve bir makbuzun
verilmesini isteyebilir.

**III - Araya girerek ödeme**

**1. Şartları**

**MADDE 738**- (1) Hamil, vadede veya vadeden önce başvurma haklarını
kullanabileceği bütün hâllerde, araya girerek ödeme yapabilir.

\(2) Araya girerek ödeme, lehine ödenecek kişinin ödemeye zorunlu olduğu
tutarın tamamını kapsar.

\(3) Bu ödemenin en geç, ödememe protestosunun çekilmesi için belirli
olan son günün ertesi günü yapılması gerekir.

**2. Hamilin ibraz yükümlülüğü**

**MADDE 739**- (1) Poliçe, yerleşim yerleri ödeme yerinde bulunan
kişiler tarafından araya girerek kabul edilmiş veya yerleşim yerleri
ödeme yerinde bulunan kişiler gereğinde ödemede bulunmak üzere
gösterilmişlerse, hamil en geç, ödememe protestosunun çekilmesi için
belirli olan sürenin bittiği günün ertesi günü, poliçeyi bütün bu
kişilere ibraz etmeye ve gereğinde araya girerek ödemeden kaçınılması
hâlinde protesto çekmeye zorunludur.

11141

\(2) Protesto, süresinde çekilmemişse, gereğinde ödeyecek kişiyi
göstermiş olan veya araya girerek lehine poliçe kabul edilmiş bulunan
kişi ile onlardan sonra gelen borçlular sorumluluktan kurtulur.

**3. Reddin sonucu**

**MADDE 740**- (1) Araya girilerek kendisine yapılan ödemeyi reddeden
hamil, ödeme hâlinde borçtan kurtulacak kişilere karşı başvurma
haklarını kaybeder.

**4. Makbuz**

**MADDE 741**- (1) Araya girilerek poliçe ödendiğinde, ödeme kimin için
yapılmış ise, o kişi gösterilmek suretiyle poliçe üzerine makbuz
niteliğinde bir kayıt yazılır. Kimin için ödendiği gösterilmediği
takdirde ödeme, düzenleyen için yapılmış sayılır.

\(2) Poliçenin, varsa protestonun, araya girerek ödemede bulunan kişiye
verilmesi gereklidir.

**5. Hakların devri, araya girenlerin birden fazla olması hâli**

**MADDE 742**- (1) Araya girerek ödemede bulunan kişi, lehine ödemede
bulunduğu kişiye ve poliçeden dolayı ona borçlu olan kişilere karşı
poliçeden doğan hakları iktisap eder. Ancak, poliçeyi yeniden ciro
edemez.

\(2) Lehine ödemede bulunulan kişiden sonra gelen borçlular borçtan
kurtulurlar.

\(3) Araya girerek ödemede bulunmak hususunda çeşitli teklifler
yapılmışsa bu tekliflerden hangisi borçlulardan en çoğunu borçtan
kurtaracaksa o tercih olunur. Ortada daha iyi bir teklif bulunduğunu
bildiği hâlde araya girerek ödemede bulunan kişi, en iyi teklif tercih
edilmiş olsaydı, kimler borçtan kurtulacak idiyseler onlara karşı
başvurma hakkını kaybeder.

**ALTINCI AYIRIM**

**Poliçe Nüshaları ve Suretleri**

**A) Poliçe nüshaları **

**I - İsteme hakkı**

**MADDE 743**- (1) Poliçe birbirinin aynı olmak üzere birden fazla nüsha
olarak düzenlenebilir.

\(2) Bu nüshalara teselsül eden sıra numaraları konulur. Numaralar metne
yazılır. Aksi takdirde nüshaların her biri ayrı bir poliçe kabul edilir.

\(3) Tek nüsha olarak düzenlendiği kaydını içermeyen bir poliçenin
hamili, giderleri kendisine ait olmak üzere birden fazla nüsha
verilmesini isteyebilir. Bu amaçla hamil kendi cirantasına başvurduğu
takdirde, hamilin cirantası ve daha önceki cirantalar sıra ile
birbirlerine ve ilk ciranta da düzenleyene başvurmaya zorunludurlar.
Bundan başka cirantaların, yeni nüshalar üzerine kendi cirolarını
yeniden yazmaları gereklidir.

**II - Nüshalar arasındaki ilişki**

**MADDE 744**- (1) Poliçe, nüshalarından biri üzerine yapılacak ödemenin
diğer nüshaları hükümsüz kılacağı kaydını taşımasa bile, nüshalardan
biri üzerine yapılan ödeme bütün nüshalardan doğan hakları düşürür.
Ancak, kabul kaydını içerip de kendisine geri verilmemiş olan her
nüshadan dolayı muhatabın sorumluluğu devam eder.

\(2) Birden fazla nüshayı farklı kişilere veren ciranta ile ondan sonra
gelen borçlular, kendi imzalarını içerip de geri verilmemiş olan bütün
nüshalardan dolayı sorumludurlar.

11142

**III - Kabul şerhi**

**MADDE 745**- (1) Nüshalardan birini kabul için gönderen kişi, bu
nüshayı elinde tutan kişinin adını diğer nüshalar üzerine yazmak
zorundadır. Kabul için gönderilen nüshayı elinde tutan kişi; bunu, diğer
nüshanın yetkili hamiline teslim etmekle yükümlüdür.

\(2) Teslimden kaçınırsa hamil başvurma hakkını, ancak;

a\) Kabul için gönderilen nüshanın, istemde bulunulmasına rağmen
kendisine teslim olunmadığı,

b\) Diğer nüsha üzerinde de kabulün veya ödemenin sağlanamadığı,

hususları bir protesto ile tespit ettirilmiş olduğu takdirde
kullanabilir.

**B) Poliçe suretleri**

**I - Şekil ve hükümleri**

**MADDE 746**- (1) Her poliçe hamilinin, poliçe suretlerini çıkarmaya
hakkı vardır.

\(2) Suretin, cirolar ve poliçede bulunan diğer bütün kayıtlarla birlikte
senedin aslını aynen içermesi ve nerede son bulduğunu göstermesi
şarttır.

\(3) Suret, aslı gibi ve aynı hükümler doğurmak üzere ciro edilebilir ve
aval taahhüdüne konu olabilir.

**II - Senet aslının teslimi**

**MADDE 747**- (1) Suretin, senet aslının kimin elinde bulunduğunu
göstermesi gerekir. Senet aslını elinde tutan kişi, bunu, suretin
yetkili hamiline teslim ile yükümlüdür.

\(2) Teslimden kaçınılması hâlinde hamil; ancak istemine rağmen senet
aslının kendisine teslim edilmediğini bir protesto ile tespit ettirdiği
takdirde, suretin cirantalarına ve suret üzerine aval veren kişilere
karşı başvurma haklarını kullanabilir.

\(3) Senedin aslı, suretin düzenlenmesinden önce en son olarak aslına
yazılmış olan cirodan sonra “buradan itibaren ancak suret üzerine
yazılacak cirolar geçerlidir” kaydını veya buna benzer bir kaydı
içerirse, bundan sonra senedin aslına yazılacak cirolar geçersizdir.

**YEDİNCİ AYIRIM**

**Çeşitli Hükümler**

**A) Senet metnindeki değişiklikler**

**MADDE 748**- (1) Bir poliçe metni değiştirildiği takdirde,
değiştirmeden sonra poliçe üzerine imza koymuş olan kişiler, değişmiş
metne ve ondan önce imzasını koyanlar ise eski metne göre sorumlu
olurlar.

**B) Zamanaşımı**

**I - Süreler**

**MADDE 749**- (1) Poliçeyi kabul edene karşı ileri sürülecek poliçeden
doğan istemler, vadenin geldiği tarihten itibaren üç yıl geçmekle
zamanaşımına uğrar.

\(2) Hamilin, cirantalarla düzenleyene karşı ileri süreceği istemler,
süresinde çekilen protesto tarihinden veya senette “gidersiz iade
olunacaktır” kaydı varsa vadenin dolduğu tarihten itibaren bir yıl
geçmekle zamanaşımına uğrar.

\(3) Bir cirantanın başka cirantalarla düzenleyen aleyhine ileri süreceği
istemler, cirantanın poliçeyi ödediği veya poliçenin dava yolu ile
kendisine karşı ileri sürüldüğü tarihten itibaren altı ay geçmekle
zamanaşımına uğrar.

11143

**II - Kesilme**

**1. Sebepleri**

**MADDE 750**- (1) Zamanaşımı; dava açılması, takip talebinde
bulunulması, davanın ihbar edilmesi veya alacağın iflas masasına
bildirilmesiyle kesilir.

**2. Hükümleri**

**MADDE 751**- (1) Zamanaşımını kesen işlem, kimin hakkında meydana
gelmişse ancak ona karşı hüküm ifade eder.

\(2) Zamanaşımı kesilince, süresi aynı olan yeni bir zamanaşımı işlemeye
başlar.

**C) Süreler**

**1. Tatil günleri**

**MADDE 752**- (1) Vadesi pazara veya diğer bir resmî tatil gününe
rastlayan poliçenin ödenmesi, ancak tatili izleyen ilk iş günü
istenebilir. Poliçeye ilişkin diğer bütün işlemler, özellikle kabul için
ibraz ve protesto işlemleri de tatilde yapılmayıp ancak bir iş gününde
yapılabilir.

\(2) Bu işlemlerden birinin, son günü pazara veya başka bir resmî tatil
gününe rastlayan bir süre içinde yapılması gerektiği takdirde, bu süre
onu izleyen ilk iş gününe kadar uzar. Aradaki tatil günleri süre
hesabına dâhildir.

**2. Sürenin hesaplanması**

**MADDE 753**- (1) Kanunun bu Kısmında veya poliçede gösterilen süreler
hesap edilirken bunların başladığı gün sayılmaz.

**3. Atıfet süreleri**

**MADDE 754**- (1) Poliçelerde kanuni veya yargısal atıfet süreleri
geçerli değildir.

**D) Poliçeye ilişkin işlemlerin yapılacağı yer**

**MADDE 755**- (1) Poliçeyi kabul veya ödeme için ibraz etmek, protesto
çekmek, poliçenin bir nüshasının verilmesini istemek gibi belirli bir
kişi nezdinde yapılacak olan bütün işlemlerin, bu kişinin ticaret
yerinde ve böyle bir yeri yoksa konutunda yapılması gereklidir.

\(2) Ticaret yeri veya konutun bulunduğu yer dikkatle araştırılır.
Kolluktan veya yerel posta yönetiminden edinilen bilgilerden bir sonuç
çıkmadığı takdirde başka araştırma yapmaya gerek yoktur.

**E) İmzalar**

**MADDE 756**- (1) Poliçe üzerindeki beyanların el ile imza edilmesi
gerekir.

\(2) El ile atılan imza yerine, mekanik herhangi bir araç veya elle
yapılan veya onaylanmış bir işaret veya resmî bir şahadetname
kullanılamaz.

**F) İptal**

**I - Önleyici önlemler**

**MADDE 757**- (1) İradesi dışında poliçe elinden çıkan kişi, ödeme veya
hamilin yerleşim yerindeki asliye ticaret mahkemesinden, muhatabın
poliçeyi ödemekten menedilmesini isteyebilir.

\(2) Mahkeme, ödemeyi meneden kararında muhataba, vadenin gelmesi üzerine
poliçe bedelini tevdi etmeye izin verir ve tevdi yerini gösterir.

11144

**II - Poliçeyi eline geçiren kişinin bilinmesi**

**MADDE 758**- (1) Poliçeyi eline geçiren kişi bilindiği takdirde,
mahkeme, dilekçe sahibine iade davası açması için uygun bir süre verir.

\(2) Dilekçe sahibi verilen süre içinde davayı açmazsa, mahkeme, muhatap
hakkındaki ödeme yasağını kaldırır.

**III - Poliçeyi eline geçirenin bilinmemesi**

**1. Dilekçe sahibinin yükümlülükleri**

**MADDE 759**- (1) Poliçeyi eline geçiren kişi bilinmiyorsa, poliçenin
iptaline karar verilmesi istenebilir.

\(2) İptal isteminde bulunan kişi, poliçe elinde iken zıyaa uğradığını
inandırıcı bir şekilde gösteren delilleri mahkemeye sağlamak ve senedin
bir suretini ibraz etmek veya senedin esas içeriği hakkında bilgi
vermekle yükümlüdür.

**2. İhtar**

**a) İçeriği**

**MADDE 760**- (1) Mahkeme, dilekçe sahibinin, poliçe elinde iken zıyaa
uğradığına dair verdiği açıklamaları inandırıcı bulursa, verilecek
ilanla, poliçeyi eline geçireni, poliçeyi belirli bir süre içinde
getirmeye davet ve aksi takdirde poliçenin iptaline karar vereceğini
ihtar eder.

**b) Süreler**

**MADDE 761**- (1) Poliçeyi getirme süresi en az üç ay ve en çok bir
yıldır.

\(2) Vadesi gelmiş poliçelerde zamanaşımı, üç ayın geçmesinden önce
gerçekleşirse, mahkeme üç aylık süre ile bağlı değildir.

\(3) Süre, vadesi gelen poliçeler hakkında birinci ilan gününden, vadesi
gelmeyen poliçeler hakkında vadenin gelmesinden itibaren işler.

**c) İlan**

**MADDE 762**- (1) Poliçenin getirilmesine ilişkin ilan, 35 inci maddede
yazılı gazete ile üç defa yapılır.

\(2) Özellik gösteren olaylarda, mahkeme, uygun göreceği daha başka ilan
önlemlerine de başvurabilir.

**IV - İade davası**

**MADDE 763**- (1) Elden çıkan poliçe mahkemeye sunulursa, mahkeme, iade
davası açması için dilekçe sahibine uygun bir süre verir. Dilekçe sahibi
bu süre içinde  dava açmazsa, mahkeme, poliçeyi, sunmuş olana geri verir
ve muhatap hakkındaki ödeme yasağını kaldırır.

**V - İptal kararı**

**MADDE 764**- (1) Elden çıkan poliçe, verilen süre içinde mahkemeye
sunulmazsa, iptaline karar verilir.

\(2) Poliçenin iptaline karar verilmiş olmasına rağmen, dilekçe sahibi
kabul edene karşı poliçeden doğan istem hakkını ileri sürebilir.

**VI - Teminat**

**MADDE 765**- (1) Mahkeme, iptale karar vermeden önce, kabul edene,
poliçe bedelini tevdi etme ve yeterli teminat karşılığında bunu ödeme
yükümünü getirebilir.

\(2) Teminat, poliçeyi iyiniyetle iktisap eden kişinin uğrayabileceği
zarara bir karşılık oluşturur. Senet iptal edildiği veya senetten doğan
haklar diğer bir sebeple ortadan kalktığı takdirde, teminat geri alınır.

11145

**SEKİZİNCİ AYIRIM**

**Kanunlar İhtilafı**

**A)  Ehliyet**

**MADDE 766**- (1) Bir kişinin poliçe ile borçlanması için gereken
ehliyet tabi bulunduğu devletin hukukuna göre belirlenir. Bu hukuk diğer
bir ülkenin hukukuna göndermede bulunuyorsa, o hukuk uygulanır.

\(2) Birinci fıkrada öngörülen hukuk gereğince ehliyete sahip olmayan
kişi, hukuku bakımından kendisini ehil sayan bir ülkede imza koymuşsa,
orada olduğu gibi geçerli şekilde borçlanır.

**B) Şekil ve süreler**

**I - Genel olarak**

**MADDE 767**- (1) Poliçe ile yapılan borçlanmaların şekli, bu
borçlanmaların imzalandığı ülkenin hukukuna tabidir.

\(2) Bir poliçeye ilişkin borçlanma, yapıldığı ülkenin hukuku uyarınca
şekil bakımından geçerli olmamakla beraber, aynı poliçeye ilişkin
sonraki bir borçlanmanın yapıldığı ülke hukukunca geçerli bulunursa, ilk
borçlanmanın şekil bakımından geçerli olmayışı, sonraki borçlanmanın
geçerliliğini etkilemez.

\(3) Bir Türkün, yabancı ülkede poliçeyle borçlanması, Türk hukukunun 
gösterdiği şekle uygun bulunduğu takdirde, Türkiye’de başka bir Türke
karşı geçerlidir.

**II - Hakların kullanılması ve korunmasına ilişkin işlemler**

**MADDE** **768**- (1) Protestonun şekli ve protesto çekilmesi için
belirli olan sürelerle poliçeden doğan hakların kullanılması veya
korunması için gerekli diğer işlemlerin şekli, protestonun çekilmesi
veya işlemin yapılması gereken ülkenin hukukuna göre belirlenir.

**III - Başvurma hakkı**

**MADDE 769**- (1) Başvurma haklarının kullanılması için uyulması
gereken süreler, bütün poliçe borçluları hakkında poliçenin düzenlendiği
yerde geçerli olan hukuka göre belirlenir.

**C) Borçlanmaların hükümleri**

**I - Genel olarak**

**MADDE 770**- (1) Bir poliçeyi kabul eden kişinin borçlanmalarından
doğan sonuçlar, ödeme yerindeki hukuka göre belirlenir.

\(2) Senetteki diğer borçluların borçlanmalarından doğan sonuçlar, bu
borçlanmalar hangi ülkede imza edilmiş ise o ülke hukukuna tabi olur.

**II - Kısmi kabul ve ödeme**

**MADDE 771**- (1) Kabulün, poliçedeki bedelin bir kısmına özgülenip
özgülenmeyeceği ve hamilin kısmi ödemeyi kabule zorunlu bulunup
bulunmadığı, ödeme yerindeki hukuka tabidir.

**III - Ödeme**

**MADDE 772**- (1) Vade geldiğinde ödeme, özellikle vadenin geldiği
günün ve ödeme tarihinin hesaplanması, bedeli yabancı bir ülke parasıyla
gösterilmiş poliçelerin ödenmesi, poliçenin hangi ülkede ödenmesi
gerekiyorsa o ülkedeki hukuka göre belirlenir.

11146

**IV - Sebepsiz zenginleşmeden doğan haklar**

**MADDE** **773**- (1) Muhatap, yerleşim yerli poliçeyi ödeyecek olan
üçüncü kişi ve düzenleyenin, poliçeyi hesabına düzenlediği kişi veya
ticari işletme aleyhine sebepsiz zenginleşmeden doğan istemler, bu
kişilerin yerleşim yerlerinin bulunduğu ülkenin hukukuna göre
belirlenir.

**V - Karşılığın hamile geçmesi**

**MADDE 774**- (1) Bir poliçe hamilinin, senedin düzenlenmesine sebep
olan alacağı iktisap edip etmeyeceğini, senedin düzenlendiği yerdeki
hukuk belirler.

**VI - İptal kararı**

**MADDE 775**- (1) Poliçenin kaybolması veya çalınması hâlinde alınacak
tedbirleri, ödeme yerindeki hukuk belirler.

**İKİNCİ BÖLÜM**

**Bono veya Emre Yazılı Senet**

**A) Unsurlar**

**MADDE 776**- (1) Bono veya emre yazılı senet;

a\) Senet metninde “bono” veya “emre yazılı senet” kelimesini ve senet
Türkçe’den başka bir dille yazılmışsa, o dilde bono veya emre yazılı
senet karşılığı olarak kullanılan kelimeyi,

b\) Kayıtsız ve şartsız belirli bir bedeli ödemek vaadini,

c\) Vadeyi,

d\) Ödeme yerini,

e\) Kime veya kimin emrine ödenecek ise onun adını,

f\) Düzenlenme tarihini ve yerini,

g\) Düzenleyenin imzasını,

içerir.

**B) Unsurların bulunmaması **

**MADDE** **777**- (1) İkinci ilâ dördüncü fıkralarda yazılı hâller
saklı kalmak üzere, 776 ncı maddede gösterilen unsurlardan birini
içermeyen bir senet bono sayılmaz.

\(2) Vadesi gösterilmemiş olan bono, görüldüğünde ödenmesi şart olan bir
bono sayılır.

\(3) Açıklık bulunmadığı takdirde senedin düzenlendiği yer, ödeme yeri ve
aynı zamanda düzenleyenin yerleşim yeri sayılır.

\(4) Düzenlendiği yer gösterilmeyen bir bono, düzenleyenin adının yanında
yazılı olan yerde düzenlenmiş sayılır.

**C) Uygulanacak hükümler**

**MADDE 778**- (1) Bononun niteliğine aykırı düşmedikçe;

a\) Poliçelerin cirosuna ilişkin 681 ilâ 690,

b\) Vadeye dair 703 ilâ 707,

c\) Ödeme hakkındaki 708 ilâ 712,

d\) Ödememe hâlinde başvurma haklarına dair 713 ilâ 727 ve 729 ilâ 732,

e\) Araya girme suretiyle ödemeye ilişkin 734, 738 ilâ 742,

f\) Suretler hakkındaki 746 ve 747,

g\) Değiştirmeye dair 748,

h\) Zamanaşımına dair 749 ilâ 751,

ı) İptale dair 757 ilâ 765,

11147

i\) Tatil günleri, sürelerin hesabı, atıfet sürelerine ilişkin yasak,
poliçeye dair işlemlerin yapılması gereken yer ve imza hakkındaki 752
ilâ 756, 

j\) Kanunlar ihtilâfına dair 766 ilâ 775 inci,

maddeler hükümleri bonolar hakkında da geçerlidir.

\(2) Ayrıca;

a\) Üçüncü bir kişinin yerleşim yerinden veya muhatabın yerleşim yerinden
başka bir yerde ödenmesi şart olan poliçeye ilişkin 674 ve 697 nci,

b\) Faiz şartına dair 675 inci,

c\) Ödenecek bedele dair çeşitli beyanlar hakkındaki 676 ncı,

d\) Geçerli olmayan imzanın sonuçlarına ilişkin 677 nci,

e\) Yetkisiz veya yetkiyi aşan kimsenin imzasına ilişkin 678 ve 679 uncu,

f\) Açık poliçeye dair 680 inci,

madde hükümleri de bonolara uygulanır.  ** **

\(3) Avale ilişkin 700 ilâ 702 nci maddeler de bonolar hakkında
uygulanır.

\(4) 701 inci maddenin dördüncü fıkrasında öngörülen hâlde aval, avalin
kimin hesabına verildiğini göstermezse, bonoyu düzenleyen kimse hesabına
verilmiş sayılır.

**D) Düzenleyenin sorumluluğu**

**MADDE 779**- (1) Bir bonoyu düzenleyen kişi, tıpkı bir poliçeyi kabul
eden gibi sorumludur.

\(2) Görüldüğünden belirli bir süre sonra ödenmesi şart olan bonoların
düzenleyene 693 üncü maddede yazılı süreler içinde ibraz olunması
gerekir.

\(3) Düzenleyen, bononun kendisine ibraz edildiğini bono üzerine ibraz
gününü işaret etmek ve imzasını koymak suretiyle doğrular. Süre, ibraz
kaydı tarihinden itibaren işlemeye başlar. Düzenleyen; bononun kendisine
ibraz edildiğini, gününü işaret etmek suretiyle doğrulamaktan kaçınırsa,
bu durum bir protesto ile belirlenir. Bu takdirde süre protesto gününden
itibaren işlemeye başlar.

11148

**ÜÇÜNCÜ BÖLÜM**

**Çek**

**BİRİNCİ AYIRIM**

**Çeklerin Düzenlenmesi ve Şekli**

**A) Şekli**

**I - Unsurlar**

**MADDE 780**- (1) Çek;

a\) Senet metninde “çek” kelimesini ve eğer senet Türkçe’den başka bir
dille yazılmış ise o dilde “çek” karşılığı olarak kullanılan kelimeyi,

b\) Kayıtsız ve şartsız belirli bir bedelin ödenmesi için havaleyi,

c\) Ödeyecek kişinin, “muhatabın” ticaret unvanını,

d\) Ödeme yerini,

e\) Düzenlenme tarihini ve yerini,

f\) Düzenleyenin imzasını,

g\) **(Ek: 15/7/2016-6728/70 md.)** Banka tarafından verilen seri
numarasını,

h\) **(Ek: 15/7/2016-6728/70 md.)** Karekodu,

içerir.

\(2) **(Ek fıkra : 15/7/2016-6728/70 md.)** Çek alacaklıları, ellerinde
bulunan çek ile çek hesabı sahibine ve bu çeki düzenleyenlere ilişkin
verilere karekod aracılığıyla erişim sağlayabilir. Karekod ile;

a\) Çek hesabı sahibinin adı, soyadı veya ticaret unvanı,

b\) Çek hesabı sahibinin tacir olması hâlinde, ticaret siciline tescil
edilen yetkililerinin adı, soyadı veya ticaret unvanı,

c\) Çek hesabı sahibinin, çek hesabı bulunan toplam banka sayısı,

d\) Çek hesabı sahibine ait bankalara ibraz edilmemiş çek adedi ve
tutarı,

e\) Düzenlenerek bankalara teslim edilen çeklerin adedi ve tutarı,

f\) Son beş yıl içerisinde ibrazında ödenen çeklerin adedi ve tutarı,

g\) İbraz edilen ilk çekin ibraz tarihi,

h\) İbraz edilen son çekin ibraz tarihi,

ı) İbrazında ödenen son çekin ibraz tarihi,

i\) Son beş yılda “karşılıksızdır” işlemi gören ve halen ödenmemiş
çeklerin adedi ve tutarları,

j\) Son beş yılda “karşılıksızdır” işlemi gören ve sonradan ödenen
çeklerin adedi ve tutarı,

k\) Son beş yılda “karşılıksızdır” işlemi gören son çekin ibraz tarihi,

l\) Çek hesabı sahibi hakkında çek hesabı açma yasağı bulunup
bulunmadığı, varsa yasaklama kararının tarihi,

m\) Her bir çek yaprağı ile ilgili olarak tedbir kaydı olup olmadığı,

n\) Çek hesabı sahibi tacirse, iflasına karar verilip verilmediği,
iflasına karar verilmişse kararın tarihi,

çek hesabı sahibi ya da cirantanın rızası aranmaksızın üçüncü kişilerin
erişimine sunulur.

11148-1

\(3) **(Ek fıkra : 15/7/2016-6728/70 md.)** İkinci fıkrada belirtilen
verilere ulaşılmasını sağlayacak karekod okutma ve bilgi paylaşım
sistemi 5411 sayılı Kanunun ek 1 inci madde hükmü uyarınca kurulan
Türkiye Bankalar Birliği Risk Merkezi tarafından oluşturulur. Risk
Merkezi sistemdeki verileri, 5411 sayılı Kanunun ek 1 inci maddesinin on
birinci fıkrası uyarınca bilgi alışverişini gerçekleştirdiği şirket ile
paylaşmaya yetkilidir. Bu yetki kullanıldığı takdirde sistem bilgilerin
paylaşıldığı şirket nezdinde kurulabilir.

\(4) **(Ek fıkra : 15/7/2016-6728/70 md.)** Çekte yer alacak MERSİS
numarası ile karekodun tanım ve içerikleri ile bu maddenin uygulanmasına
ilişkin usul ve esaslar Gümrük ve Ticaret Bakanlığı ile Hazine
Müsteşarlığının müştereken çıkaracağı tebliğle belirlenir.

**II - Unsurların bulunmaması**

**MADDE 781**- (1) 780 inci maddede gösterilen unsurlardan birini
içermeyen bir senet, ikinci, üçüncü ve dördüncü fıkralarda yazılı hâller
dışında çek sayılmaz. ^(1)^

\(2) Çekte açıklık yoksa, muhatabın ticaret unvanı yanında gösterilen yer
ödeme yeri sayılır. Muhatabın ticaret unvanı yanında birden fazla yer
gösterildiği takdirde, çek, ilk gösterilen yerde ödenir. Böyle bir
açıklık ve başka bir kayıt da yoksa, çek muhatabın merkezinin bulunduğu
yerde ödenir.

\(3) Düzenlenme yeri gösterilmemiş olan çek, düzenleyenin adı yanında
yazılı olan yerde düzenlenmiş sayılır.

\(4) **(Ek : 15/7/2016-6728/71 md.)** Yabancı banka tarafından bastırılan
çeklerde, 780 inci maddenin birinci fıkrasının (g) bendinde belirtilen
banka tarafından verilen seri numarası ve/veya (h) bendinde belirtilen
karekodun bulunmaması senedin çek olarak geçerliliğini etkilemez.

\_\_\_\_\_\_\_\_\_\_\_\_

*(1) 15/7/2016 tarihli ve 6728 sayılı Kanunun 71 inci maddesi ile bu
fıkrada yer alan “ikinci ve üçüncü” ibaresi “ikinci, üçüncü ve dördüncü”
şeklinde değiştirilmiştir. *

11148 -2

**B) Münferit unsurlar**

**I - Muhatap**

**1. Muhatap olma ehliyeti**

**MADDE 782**- (1) Türkiye’de ödenecek çeklerde muhatap ancak bir banka
olabilir.

\(2) Diğer bir kişi üzerine düzenlenen çek yalnız havale hükmündedir.

**2. Karşılık**

**MADDE 783**- (1) Bir çekin düzenlenmesi için, muhatabın elinde
düzenleyenin emrine tahsis edilmiş bir karşılık bulunması ve
düzenleyenin bu karşılık üzerinde çek düzenlemek suretiyle tasarruf
hakkını haiz olacağına dair muhatapla düzenleyen arasında açık veya
zımni bir anlaşma bulunması şarttır. Ancak, bu hükümlere uyulmaması
hâlinde senedin çek olarak geçerliliği etkilenmez.

\(2) Düzenleyen, muhatap nezdinde çekin ancak bir kısım karşılığını hazır
bulundurduğu takdirde, muhatap, bu tutarı ödemekle yükümlüdür.

\(3) Muhatap nezdinde karşılığı kısmen veya tamamen bulunmayan bir çek
düzenleyen kişi, çekin karşılıksız kalan bedelinin yüzde onunu ödemekle
yükümlü olduktan başka, hamilin bu yüzden uğradığı zararı da tazmin
eder.

**II - Kabul yasağı**

**MADDE 784**- (1) Çek hakkında kabul işlemi yapılamaz. Çek üzerine
yazılmış bir kabul kaydı, yazılmamış sayılır.

**III - Kimin lehine çekilebileceği**

**MADDE 785**- (1) Çek;

a\) “Emre yazılı” kaydıyla veya bu kayıt olmadan belirli bir kişiye,

b\) “Emre yazılı değildir” kaydıyla veya buna benzer bir kayıtla belirli
bir kişiye,

c\) Veya hamile,

ödenmek üzere çekilebilir.

\(2) Belirli bir kişi lehine “veya hamiline” kelimelerinin veya buna
benzer başka bir ibarenin eklenmesiyle düzenlenen çek, hamiline yazılı
çek sayılır.

\(3) Kimin lehine düzenlendiği gösterilmemiş olan bir çek, hamiline
yazılı çek hükmündedir.

**IV - Faiz şartı**

**MADDE 786**- (1) Çekte öngörülen herhangi bir faiz şartı yazılmamış
sayılır.

**V - Adresli ve yerleşme yerli çek**

**MADDE 787**- (1) Çek, muhatabın yerleşim yerinde veya başka bir yerde
üçüncü bir kişi nezdinde ödenmek üzere düzenlenebilir. Ancak, bu üçüncü
kişinin bir banka olması şarttır.

11149

**İKİNCİ AYIRIM**

**Devir**

**A) Devredilebilirlik **

**MADDE 788**- (1) Açıkça “emre yazılı” kaydıyla veya bu kayıt olmadan
belirli bir kişi lehine ödenmesi şart kılınan bir çek, ciro ve
zilyetliğin geçirilmesiyle devredilebilir.

\(2) “Emre yazılı değildir” kaydıyla veya buna benzer bir kayıtla belirli
bir kişi lehine ödenmesi şart kılınan bir çek, ancak alacağın temlikiyle
devredilebilir. Bu devir, alacağın temlikinin hukuki sonuçlarını
doğurur.

\(3) Ciro, düzenleyen veya çekten dolayı borçlu olanlardan herhangi biri
lehine de yapılabilir. Bu kişiler çeki yeniden ciro edebilirler.

**B) Ciro**

**I - Genel olarak**

**MADDE 789**- (1) Cironun kayıtsız ve şartsız olması gereklidir. Ciro,
şartlara tabi tutulmuşsa bunlar yazılmamış sayılır.

\(2) Kısmi ciro ve muhatabın cirosu batıldır.

\(3) Hamiline yazılı ciro beyaz ciro hükmündedir.

\(4) Muhatap lehindeki ciro yalnız makbuz hükmündedir; meğerki, muhatabın
birden fazla şubesi olup da, ciro, muhatap şubeden başka bir şube
üzerine yazılmış bulunsun.

**II - Hak sahipliğini ispat görevi**

**MADDE 790**- (1) Cirosu kabil bir çeki elinde bulunduran kişi, son
ciro beyaz ciro olsa bile, kendi hakkı müteselsil ve birbirine bağlı
cirolardan anlaşıldığı takdirde yetkili hamil sayılır. Çizilmiş cirolar
yazılmamış hükmündedir. Bir beyaz ciroyu diğer bir ciro izlerse, bu son
ciroyu imzalayan kişi çeki beyaz ciro ile iktisap etmiş sayılır.

**III - Hamiline yazılı çek üzerine yapılan ciro**

**MADDE 791**- (1) Hamiline yazılı bir çek üzerine yapılan ciro,
cirantayı, başvurma hakkına dair hükümler gereğince sorumlu kılarsa da
senedin niteliğini değiştirerek onu emre yazılı bir çek hâline getirmez.

**C) Elden çıkan çek**

**MADDE 792**- (1) Çek, herhangi bir suretle hamilin elinden çıkmış
bulunursa, ister hamile yazılı,  ister  ciro yoluyla devredilebilen  bir
çek  söz konusu  olup da  hamil  hakkını  790 ıncı maddeye göre ispat
etsin, çek eline geçmiş bulunan yeni hamil ancak çeki kötüniyetle
iktisap etmiş olduğu veya iktisapta ağır bir kusuru bulunduğu takdirde o
çeki geri vermekle yükümlüdür.

**D) Protestodan ve ibraz süresinin geçmesinden sonraki ciro**

**MADDE 793**- (1) Protestonun düzenlenmesinden veya aynı nitelikte bir
belirlemeden veya ibraz süresinin geçmesinden sonra yapılan ciro, ancak
alacağın temlikinin sonuçlarını doğurur.

\(2) Tarihsiz bir cironun, protesto veya aynı nitelikte bir belirlemeden
veya ibraz süresinin geçmesinden önce yapıldığı, aksi sabit oluncaya
kadar karinedir.

11150

**ÜÇÜNCÜ AYIRIM**

**Ödeme ve Ödememe**

**A) Ödeme**

**I - Aval**

**MADDE 794**- (1) Çekte yazılı bedelin ödenmesi, kısmen veya tamamen
aval ile teminat altına alınabilir.

\(2) Bu teminat, muhatap hariç olmak üzere üçüncü bir kişi veya çek
üzerinde imzası bulunan bir kişi tarafından da verilebilir.

**II - Muacceliyet**

**MADDE 795**- (1) Çek görüldüğünde ödenir. Buna aykırı herhangi bir
kayıt yazılmamış hükmündedir.

\(2) Düzenlenme günü olarak gösterilen günden önce ödenmek için ibraz
olunan çek, ibraz günü ödenir.

**III - Ödeme için ibraz**

**1. Genel olarak**

**MADDE 796**- (1) Bir çek, düzenlendiği yerde ödenecekse on gün;
düzenlendiği yerden başka bir yerde ödenecekse bir ay içinde muhataba
ibraz edilmelidir.

\(2) Ödeneceği ülkeden başka bir ülkede düzenlenen çek, düzenlenme yeri
ile ödeme yeri aynı kıtada ise bir ay ve ayrı kıtalarda ise üç ay içinde
muhataba ibraz edilmelidir. Bu bakımdan, bir Avrupa ülkesinde düzenlenip
de Akdenize sahili bulunan bir ülkede ödenecek olan ve aynı şekilde
Akdenize sahili olan bir ülkede düzenlenip bir Avrupa ülkesinde ödenmesi
gereken çekler aynı kıtada düzenlenmiş ve ödenmesi şart kılınmış
sayılır.

\(3) Birinci ve ikinci fıkralarda yazılı süreler, çekte yazılı olan
düzenlenme tarihinin ertesi günü başlar.

**2. Takvim farklılığı**

**MADDE 797**- (1) Çek, takvimleri farklı olan iki yer arasında
çekildiği takdirde; düzenlenme günü, ödeme yerindeki takvimin onu
karşılayan gününe dönüştürülür.

**3. Takas odası**

**MADDE 798**- (1) Çekin bir takas odasına ibrazı ödeme için ibraz
yerine geçer.

**IV - Çekten cayma**

**1. Genel olarak**

**MADDE 799**- (1) Çekten cayma ancak ibraz süresi geçtikten sonra hüküm
ifade eder.

\(2) Çekten cayılmamışsa, muhatap, ibraz süresinin geçmesinden sonra da
çeki ödeyebilir.

**2. Özel hâller**

**MADDE 800**- (1) Çekin tedavüle çıkarılmasından sonra, düzenleyenin
ölümü, medenî haklarını kullanma ehliyetini kaybetmesi veya iflası çekin
geçerliliğini etkilemez.

**V - Ciroların incelenmesi**

**MADDE 801**- (1) Cirosu kabil bir çeki ödeyecek muhatap, cirolar
arasında düzenli bir teselsülün var olup olmadığını incelemekle yükümlü
ise de cirantaların imzalarının geçerliliğini araştırmak zorunda
değildir.

11151

**VI - Yabancı ülke parasıyla ödenecek çek**

**MADDE 802**- (1) Çekin ödeme yerinde rayici olmayan bir para ile
ödenmesi şart koşulmuş ise, bedeli, çekin ibraz günündeki değerine göre
o ülke parası ile ödenebilir. İbraz edilmesine rağmen ödenmediği
takdirde hamil, çek bedelinin dilerse ibraz dilerse ödeme günlerindeki
rayiç değerine göre ülke parasıyla ödenmesini isteyebilir.

\(2) Yabancı ülke parasının değeri, ödeme yerindeki ticari teamüllere
göre belirlenir. Bununla beraber düzenleyen, ödenecek tutarın çekte
yazılı belirli bir kura göre hesap olunmasını şart koşabilir.

\(3) Düzenleyen, ödemenin belirli bir para ile yapılmasını (aynen
ödemeyi) şart koşmuş ise birinci ve ikinci fıkra hükümleri uygulanmaz.

\(4) Çek bedeli, düzenlenme ve ödeme ülkelerinde aynı adı taşıyan ve
fakat değerleri birbirinden farklı olan para ile gösterildiği takdirde,
ödeme yerindeki para kastedilmiş sayılır.

**VII - Çizgili çek**

**1. Şekil ve şartları**

**MADDE 803**- (1) Bir çekin düzenleyeni veya hamili onu, 804 üncü
maddede gösterilen sonuçları doğurmak üzere çizebilir.

\(2) Çekin çizilmesi, çekin ön yüzüne birbirine paralel iki çizgi
çekilerek yapılır. Çek, genel veya özel olarak çizilebilir.

\(3) İki çizgi arasına hiçbir ibare konmamış veya “banka” kelimesi veya
buna benzer bir ibare konmuş ise çek, genel olarak çizilmiş demektir.

\(4) İki çizgi arasına belirli bir bankanın ticaret unvanı yazılmış ise
çek, özel olarak çizilmiş demektir.

\(5) Genel çizgi özel çizgiye dönüştürülebilir; özel çizgi genel çizgiye
dönüştürülemez.

\(6) Çizgilerin veya zikredilen bankanın ticaret unvanının silinmesi
hükümsüz sayılır.

**2. Hükümleri**

**MADDE 804**- (1) Genel olarak çizilen bir çek, muhatap tarafından
ancak bir bankaya veya muhatabın bir müşterisine ödenebilir.

\(2) Özel olarak çizilen bir çek, muhatap tarafından ancak ticaret unvanı
gösterilen bankaya veya bu banka muhatap ise onun müşterisine
ödenebilir. Ticaret unvanı gösterilen banka, bedelin tahsili işini diğer
bir bankaya bırakabilir.

\(3) Bir banka, çizgili çeki, ancak müşterilerinden veya diğer bir
bankadan iktisap edebilir. Aynı şekilde onu, sözü geçen kişilerden
başkaları hesabına tahsil edemez.

\(4) Çek, birden fazla özel olarak çizilmiş ise, muhatabın bu çeki
ödeyebilmesi için çekin ikiden fazla çizilmemiş olması ve çizgilerden
birinin, çekin bir takas odası tarafından tahsil edilebilmesi amacı ile
yapılmış olması şarttır.

\(5) Birinci ilâ dördüncü fıkralara aykırı hareket eden muhatap veya
banka, çek bedelini aşmamak üzere, oluşan zarardan sorumludur.

**VIII - Hesaba geçirilmek üzere düzenlenen çek**

**1. Genel olarak**

**MADDE 805**- (1) Bir çekin düzenleyeni veya hamili çekin ön yüzüne
“hesaba geçirilecektir” kaydını veya buna benzer bir ibareyi yazarak
çekin nakden ödenmesini önleyebilir. Bu takdirde çek, muhatap tarafından
ancak hesaba alacak kaydı, takas, hesap nakli suretiyle kayden
ödenebilir. Bu kayıtlar ödeme yerine geçer.

11152

\(2) “hesaba geçirilecektir” kaydının çizilmesi geçersizdir.

\(3) Birinci ve ikinci fıkralara aykırı hareket eden muhatap, çekin
bedelini aşmamak üzere, zarardan sorumludur.

**2. Hamilin hakları**

**a) İflas hâlinde**

**MADDE 806**- (1) Hesaba geçirilmek üzere düzenlenen bir çekin hamili,
muhatap iflas etmiş veya bir ilamla ispatlanmamış olsa bile ödemelerini
tatil etmiş ya da aleyhine yapılan herhangi bir icra takibi semeresiz
kalmışsa, çek bedelinin nakden ödenmesini muhataptan isteyebileceği
gibi, ödememe hâlinde başvurma hakkını da kullanabilir.

**b) Hesaba geçirilmeme hâlinde**

**MADDE 807**- (1) Hesaba geçirilmek üzere düzenlenen bir çekin hamili;
muhatabın, çek bedelini kayıtsız ve şartsız bir alacak olarak hesaba
geçirmekten kaçındığını veya ödeme yerindeki takas odasının, bu çekin,
hamilin borçlarına mahsup edilmek kabiliyetini haiz olmadığını beyan
etmiş bulunduğunu ispat ederse, başvurma haklarını kullanabilir.

**B) Ödememe**

**I - Hamilin başvurma hakları**

**MADDE 808**- (1) Zamanında ibraz edilmiş olan çekin ödenmemiş olduğu
ve ödememe hâli;

a\) Resmî bir belge, “protesto” ile,

b\) Muhatap tarafından, ibraz günü de gösterilmek suretiyle, çekin
üzerine yazılmış olan tarihli bir beyanla,

c\) Bir takas odasının, çek zamanında teslim edildiği hâlde ödenmediğini
tespit eden tarihli bir beyanıyla,

sabit bulunduğu takdirde hamil; cirantalar, düzenleyen ve diğer çek
borçlularına karşı başvurma haklarını kullanabilir.

**II - Protesto**

**MADDE 809**- (1) Protesto veya buna denk olan belirleme, ibraz
süresinin geçmesinden önce yapılmalıdır.

\(2) İbraz, sürenin son gününde yapılırsa, protesto veya buna denk
belirleme, izleyen iş gününde de yapılabilir.

**III - Başvurma hakkının kapsamı**

**MADDE 810**- (1) Hamil, başvurma yolu ile;

a\) Çekin ödenmemiş olan bedelini,

b\) İbraz gününden itibaren bu tutarın faizini,

c\) Protestonun veya buna denk olan belirlemenin ve gönderilen
ihbarnamelerin giderleri ile diğer giderleri ve

d\) Çek bedelinin binde üçünü aşmamak üzere komisyon ücretini,

isteyebilir.

**IV - Mücbir sebepler**

**MADDE 811**- (1) Kanunen belirli olan süreler içinde çekin ibrazı veya
protesto edilmesi veya buna denk bir belirlemenin yapılması, bir
devletin mevzuatı veya herhangi bir mücbir sebep gibi aşılması imkânsız
bir engel nedeniyle gerçekleştirilememişse, bu işlemler için belirli
olan süreler uzar.

11153

\(2) Hamil, mücbir sebebi gecikmeksizin kendi cirantasına ihbar etmeye ve
bu ihbarı çeke veya alonja kaydedip, bunun altına, yerini ve tarihini
yazarak imzalamakla zorunludur. 723 üncü madde hükümleri burada da
uygulanır.

\(3) Mücbir sebebin ortadan kalkmasından sonra hamil, çeki gecikmeksizin
ödeme amacıyla ibraz etmek ve gereğinde protesto veya buna eş değerde
bir belirlemeyi yaptırmak zorundadır.

\(4) Mücbir sebep, ibraz süresinin bitiminden önce olmak şartıyla,
hamilin bu sebebi kendinden önce gelen borçluya ihbar ettiği günden
itibaren onbeş günden fazla devam ederse, çekin ibrazına ve protesto
çekilmesine veya buna eş değerde bir belirlemeye gerek kalmaksızın
başvurma hakkı kullanılabilir.

\(5) Hamilin veya çeki ibraz etmekle, protesto çekmekle ya da aynı
nitelikte bir belirlemeyi yaptırmakla görevlendirdiği kişinin, sadece
kendileriyle ilgili olgular mücbir sebep sayılmaz.

**DÖRDÜNCÜ AYIRIM**

**Çeşitli Hükümler**

**A) Sahte veya tahrif edilmiş çek**

**MADDE 812**- (1) Sahte veya tahrif edilmiş bir çeki ödemiş olmasından
doğan zarar muhataba ait olur; meğerki, senette düzenleyen olarak
gösterilen kişiye, kendisine verilen çek defterini iyi saklamamış olması
gibi bir kusurun yüklenmesi mümkün olsun.

**B) Çekin birden fazla nüsha olarak düzenlenmesi**

**MADDE 813**- (1) Hamiline yazılı çekler hariç olmak üzere; bir ülkede
düzenlenip de diğer bir ülkede veya aynı ülkenin denizaşırı bir kısmında
ödenmesi şart olan ve aksine, bir ülkenin denizaşırı bir kısmında
düzenlenip o ülkede ödenmesi şart olan ya da aynı ülkenin denizaşırı
olan aynı kısmında yahut çeşitli kısımlarında düzenlenip ödenmesi şart
olan her çek, birbirinin aynı olarak çeşitli nüshalar hâlinde
düzenlenebilir. Bu nüshalar senet metninde teselsül eden sıra numaraları
ile gösterilir. Aksi takdirde her nüsha ayrı bir çek sayılır.

**C) Zamanaşımı ^(1)^**

**MADDE 814**- (1) Hamilin, cirantalarla düzenleyene ve diğer çek
borçlularına karşı sahip olduğu başvurma hakları, ibraz süresinin
bitiminden itibaren üç yıl geçmekle zamanaşımına uğrar.

\(2) Çek borçlularından birinin diğerine karşı sahip olduğu başvurma
hakları, bu çek borçlusunun çeki ödediği veya çekin  dava yolu ile
kendisine karşı ileri sürüldüğü tarihten itibaren üç yıl geçmekle
zamanaşımına uğrar.

**D) Bankanın tanımı**

**MADDE 815**- (1) Bu Kısımda geçen “banka”dan  amaç, Bankacılık
Kanununa tabi olan kuruluşlardır. Ancak, ödeme yeri Türkiye dışında olan
çekler hakkında “banka” teriminden hangi kuruluşların anlaşılacağı ödeme
yeri hukukuna göre belirlenir.

**E) Süreler**

**I - Tatil günleri**

**MADDE 816**- (1) Bir çekin ibrazı ve protestosu, ancak bir iş gününde
yapılabilir.

\(2) Çeke ilişkin işlemler ve özellikle ibraz ve protesto veya buna eş
değer belirleme işlemlerinin yapılması için kanunla belirli sürenin son
günü, pazara veya diğer bir tatil gününe rastladığı takdirde, bu süre
onu izleyen ilk iş gününü kapsayacak kadar uzar. Aradaki tatil günleri
süre hesabına dâhildir.

–––––––––––

*(1) 31/1/2012 tarihli ve 6273 sayılı Kanunun 8 inci maddesiyle, bu
maddenin birinci ve ikinci fıkralarında yer alan “altı ay” ibareleri “üç
yıl” şeklinde değiştirilmiş ve metne işlenmiştir.*

11154

**II - Sürelerin hesabı**

**MADDE 817**- (1) Kanunun bu Kısmında gösterilen süreler hesap
edilirken bunların başladığı gün sayılmaz.

**F) Uygulanacak hükümler**

**MADDE 818**- (1) Poliçeye ait aşağıdaki hükümler çek hakkında da
uygulanır:

a\) Düzenleyenin bizzat kendi emrine, kendi üzerine ve üçüncü kişi
hesabına düzenlediği poliçeler hakkındaki 673 üncü madde.

b\) Poliçede gösterilen bedeller arasındaki farklara ilişkin 676 ncı
madde.

c\) Borçlanmaya ehil olmayan kişilerin imzasına, yetkisiz imzaya,
düzenleyenin sorumluluğuna ve açık poliçeye ait 677 ilâ 680 inci
maddeler.

d\) Ciro hakkındaki 683 ilâ 685 inci maddeler.

e\) Poliçeye ait def’ilere ilişkin 687 nci madde.

f\) Vekâleten yapılan cirodan doğan haklara dair 688 inci madde.

g\) Avalin şekil ve hükümleri hakkındaki 701 ve 702 nci maddeler.

h\) Makbuz istemek hakkına ve kısmen ödemeye dair 709 uncu madde.

ı) Protestoya ait 715 ilâ 717 nci ve 719 ilâ 721 inci maddeler.

i\) “Protestosuz” kaydına dair 722 nci madde.

j\) İhbar hakkındaki 723 üncü madde.

k\) Poliçe borçlularının müteselsil sorumluluğuna dair 724 üncü madde.

l\) Poliçenin ödenmesi hâlinde başvurma hakkına ve poliçenin, protestonun
ve  makbuzun kendisine verilmesini istemek hakkına dair 726 ve 727 nci
maddeler.

m\) Sebepsiz zenginleşmeden doğan haklara dair 732 nci madde.

n\) Poliçe karşılığının devrine dair 733 üncü madde.

o\) Poliçe nüshaları arasındaki ilişkiye ait 744 üncü madde.

ö) Değişiklikler hakkındaki 748 inci madde.

p\) Zamanaşımının kesilmesine dair 750 ve 751 inci maddeler.

r\) Atıfet sürelerinin kabul olunamayacağına, poliçeye ilişkin işlemlerin
yapılması gereken yer ile elle imzaya dair 754 ilâ 756 ncı maddeler.

s\) İptal hakkındaki 757 ilâ 763 üncü maddelerle 764 üncü maddenin
birinci fıkrası.

ş) Ehliyete, poliçe ve bonolara ilişkin hakların korunması ile başvurma
hakkının kullanılması için gerekli işlemlere ilişkin kanun ihtilaflarına
dair 766, 768 ve 769 uncu maddeler.

\(2) 722 nci maddenin birinci ve üçüncü fıkralarıyla 723 üncü maddenin
birinci fıkrası ve 727 nci madde hükümlerinin çeklere uygulanmasında,
protesto yerine 808 inci maddenin birinci fıkrasının (b) ve (c) bentleri
gereğince belirleme yapılması da geçerlidir.

** **

**BEŞİNCİ AYIRIM**

**Kanunlar İhtilafı**

**A) Muhatap olma ehliyeti**

**MADDE 819**- (1) Bir çekin kimin üzerine  düzenlenebileceğini, çekin
ödeneceği ülkenin hukuku belirler. Bu hukuka göre çek, muhatabın şahsı
bakımından geçersiz sayılıyorsa, hukuklarının böyle bir nedenden dolayı
geçersizliği öngörmediği ülkelerde, çek üzerine atılan imzalardan doğan
borçlanmalar geçerlidir.

11155

**B) Şekil ve süreler**

**MADDE 820**- (1) Çeke ait borçlanmaların şekli, bu borçlanmaların imza
edilmiş olduğu ülkenin hukukuna göre belirlenir. Bununla beraber, ödeme
yeri hukukunun öngördüğü şekle uyulması yeterlidir.

\(2) 767 nci maddenin ikinci ve üçüncü fıkraları da uygulanır.

**C) Borçlanmaların hükümleri**

**I - Düzenlenme yeri kanunu**

**MADDE 821**- (1) Çekten doğan borçlanmaların sonuçları, bu
borçlanmaların yapıldığı ülke hukukuna göre belirlenir.

**II - Ödeme yeri hukuku**

**MADDE 822**- (1) Aşağıda yazılı hususlar çekin ödeneceği ülke hukukuna
göre belirlenir:

a\) Çekin mutlaka görüldüğünde mi ödenmesi gerektiği yoksa görüldükten
belirli bir süre sonra ödenmesi şartıyla da düzenlenip düzenlenemeyeceği
ve gerçek düzenlenme gününden sonraki bir günün çeke yazılmasının ne
gibi sonuçlar doğuracağı.

b\) İbraz süresi.

c\) Çekin; kabul, teyit, tasdik veya vize edilip edilmeyeceği ve bu
kayıtların ne gibi sonuçlar doğuracağı.

d\) Hamilin kısmen ödemeyi isteyebilip isteyemeyeceği ve böyle bir
ödemeyi kabule zorunlu olup olmadığı.

e\) Çekin çizilip çizilemeyeceği veya “hesaba geçirilecektir” kaydını
veya buna eşit bir ibareyi içerip içermeyeceği ve bu çizginin ya da bu
kaydın yahut ona eşit olan ibarenin ne gibi sonuçlar doğuracağı.

f\) Çekin karşılığı üzerinde hamilin özel hakları bulunup bulunmadığı ve
bu hakların niteliğinin ne olduğu.

g\) Düzenleyenin çekten cayabilip cayamayacağı veya çekin ödenmesine
itiraz edebilip edemeyeceği.

h\) Çekin kaybedilmesi veya çalınması hâlinde alınacak tedbirler.

i\) Cirantalara, düzenleyene ve diğer çek borçlularına karşı başvurma
haklarının korunması için bir protesto veya buna eş değer bir belirleme
yapmanın gerekli olup olmadığı.

**III - Yerleşim yeri hukuku**

**MADDE 823**- (1) Muhatap ve yerleşim yerli çeki ödeyecek olan üçüncü
kişi aleyhine sebepsiz zenginleşmeden doğan istemler, bu kişilerin
yerleşim yerlerinin bulunduğu ülkenin hukukuna göre belirlenir.

**BEŞİNCİ KISIM**

**Kambiyo Senetlerine Benzeyen Senetler ve Diğer Emre Yazılı Senetler**

**A) Emre yazılı senet**

**I - Tanımı**

**MADDE 824**- (1) Emre yazılı olan veya kanunen böyle sayılan kıymetli
evrak, emre yazılı senetlerdendir.

**II - Borçlunun def’ileri**

**MADDE 825**- (1) Borçlu, emre yazılı bir senetten doğan alacağa karşı
ancak senedin geçersizliğine ilişkin veya senet metninden anlaşılan
def’ilerle alacaklı kim ise ona karşı, şahsen haiz bulunduğu def’ileri
ileri sürebilir.

11156

\(2) Borçlu ile önceki hamillerden biri veya senedi düzenleyen kişi
arasında doğrudan doğruya varolan ilişkilere dayanan def’ilerin ileri
sürülmesi, ancak senedi iktisap ederken hamilin bilerek borçlunun
zararına hareket etmiş olması hâlinde caizdir.

**B) Kambiyo senetlerine benzeyen senetler**

**I - Emre yazılı havaleler**

**1. Genel olarak**

**MADDE 826**- (1) Senet metninde poliçe olarak gösterilmemekle beraber,
açıkça emre yazılı olarak düzenlenen ve diğer hususlarda da poliçede
aranılan unsurları içeren havaleler poliçe hükmündedir.

**2. Kabul zorunluluğunun bulunmaması**

**MADDE 827**- (1) Emre yazılı havale kabul için ibraz edilemez.

\(2) Buna rağmen ibraz edilir ve kabulden de kaçınılırsa hamilin bu
sebepten dolayı başvurma hakkı yoktur.

**3. Kabulün hükümleri**

**MADDE 828**- (1) Emre yazılı bir havalenin, havale olunan tarafından
isteğe bağlı olarak kabulü poliçenin kabulü hükmündedir. Bununla
beraber, hamil, havale olunan kişi iflas etmiş veya bir ilamla
ispatlanmamış olsa bile ödemelerini tatil etmiş veya aleyhine yapılan
takip semeresiz kalmışsa, vadenin gelmesinden önce başvurma hakkını
kullanamaz.

\(2) Bunun gibi, havale edenin iflası hâlinde vadenin gelmesinden önce
hamil başvurma hakkını kullanamaz.

**4. İcrada uygulanmayacak hükümler**

**MADDE 829**- (1) İcra ve İflas Kanununun, çekler, poliçeler ve emre
yazılı senetlerden bonoların takibine ilişkin hükümleri emre yazılı
havaleye uygulanamaz.

**II - Emre yazılı ödeme vaatleri**

**MADDE 830**- (1) Senet metninde bono olarak gösterilmemekle beraber,
açıkça emre yazılı olarak düzenlenmiş olan ve bonoda aranılan diğer
unsurları da içeren ödeme vaatleri, bono hükmündedir. Ancak, emre yazılı
olarak düzenlenmiş olan ödeme vaatleri hakkında, araya girerek ödemeye
ilişkin hükümler uygulanmaz.

\(2) İcra ve İflas Kanununun, çekler, poliçeler ve emre yazılı
senetlerden bonoların takibine ilişkin hükümleri, emre yazılı olarak
düzenlenmiş bulunan ödeme vaatlerine uygulanmaz.

**C) Cirosu kabil olan diğer senetler**

**MADDE 831**- (1) İmza edenin, yer, zaman ve tutar bakımlarından
belirli nakdî ödemelerde bulunmayı ve belirli miktarda misli şeyler
teslim etmeyi borçlandığı senetler, açıkça emre yazılı oldukları
takdirde ciro ile devredilebilirler.

\(2) Bu senetler ve makbuz senetleri, varant ve konişmento gibi cirosu
kabil olan senetler hakkında, cironun şekli, hamilin hak sahipliği ve
senedi elinde bulunduranın onu geri vermekle yükümlü olması
hususlarında, poliçelere ilişkin hükümler geçerlidir. İptal konusunda,
varant ve makbuz senedi dışındaki emre yazılı senetlere poliçelere
ilişkin hükümler uygulanır.

\(3) Kambiyo senetlerindeki başvurmaya ilişkin hükümler kanunda açık
hüküm olmadıkça, birinci fıkrada yazılı senetler hakkında uygulanmaz.

11157

**ALTINCI KISIM**

**Makbuz Senedi ve Varant**

**A) Umumi mağazalar**

**I - Genel olarak**

**MADDE 832**- (1) Makbuz senedi ve varant verme karşılığında serbest
veya gümrüklenmemiş mal ve hububatı, saklama sözleşmesi uyarınca kabul
etmek ve tevdi edenlere de bu senetlerle tevdi olunan mal ve hububatı
satabilmek veya rehnedebilmek imkânı vermek amacıyla kurulan mağazalara
“umumi mağaza” denir. Umumi mağazalar işlemleri bu Kısım hükümlerine
tabidir.

\(2) Umumi mağazalar Gümrük ve Ticaret Bakanlığının izniyle kurulur.
**(Mülga ikinci cümle: 26/6/2012-6335/42 md.) (…)**

\(3) Umumi mağazaların kuruluş usul ve esasları, bunlara kabul edilecek
mal ve hububat cinsleri ve umumi mağazaların henüz gümrüklenmemiş olan
malları kabul etmeye yetkili sayılmaları için gereken şartlar ve gümrük
denetimi özel kanununda düzenlenir.

**II  - İstisnalar**

**MADDE 833**- (1) 832 nci maddede yazılı senetleri vermeksizin, yalnız
mal ve hububatı saklama sözleşmesiyle kabul etmek üzere açılan diğer
kurumlar ve yerler hakkında umumi mağazalara ait hükümler geçerli olmaz.
Bu hususta Türk Borçlar Kanununun saklama sözleşmesi hakkındaki
hükümleri uygulanır.

\(2) Tevdi edilmiş şeyler karşılığında verilen ancak, kanunun aradığı
şekil şartlarına uymayan senetlerle, bu şekil şartlarına uygun olup da
izin almamış olan kurumlar tarafından verilen senetler, kıymetli evrak
olmayıp teslim alma makbuzları veya ispat belgeleri hükmündedir.

**B) Makbuz senedi ve varant**

**I - Şekil**

**1. Makbuz senedi**

**MADDE 834**- (1) Umumi mağazalara tevdi edilen mal ve hububat
karşılığında verilen makbuz senedinin aşağıda yazılı kayıtları içermesi
gereklidir:

a\) Tevdi edenin adı, mesleği, yerleşim yeri.

b\) Tevdinin yapıldığı umumi mağazanın ticaret unvanı ile merkezi.

c\) Tevdi olunan malların cins ve miktarı ile nitelik ve değerinin
bilinmesi için açıklanması gereken hususlar.

d\) Tevdi olunan malların tabi olması gereken, resim, harç ve vergilerin
ödenip ödenmediği ve sigorta edilip edilmediği.

e\) Ödenmiş veya ödenecek ücretler, giderler.

f\) Senedin kimin adına veya emrine düzenleneceğini gösteren bir ibare.

g\) Umumi mağaza sahibinin imzası.

**2. Varant**

**MADDE 835**- (1) Varantın da 834 üncü maddede yazılı kayıtları aynen
içermesi ve makbuz senedine bağlı olması gerekir.

11158

**3. Defter**

**MADDE 836**- (1) Makbuz senedi ve varanttan oluşan belgenin dip
koçanlı bir defterden koparılmış olması ve defterin umumi mağazaya ait
belgeler arasında saklanması gereklidir.

**4. Kısmi senet**

**MADDE 837**- (1) Makbuz senedi ve varantın hamili, giderleri kendisine
ait olmak üzere önceden tevdi olunan malların kısımlara ayrılmasını ve
her kısım için ayrı ayrı senet verilmesini isteyebilir. Bu takdirde eski
senet geri verilir ve iptal olunur.

**II - Ciro**

**1. Genel olarak**

**MADDE 838**- (1) Makbuz senediyle varant emre yazılı olmasa bile ayrı
ayrı veya birlikte teslim ve ciro yoluyla devredilebilir. Ciro,
yapıldığı günün tarihini de taşır.

\(2) Varant ile makbuz senedi birlikte beyaz ciro ile de devredilebilir.
Bu türlü ciro, her iki senet teslim edildiği takdirde cirantanın
haklarını hamile devreder.

**2. Hükümleri**

**MADDE 839**- (1) Senedin teslimi şartıyla, ciro aşağıda yazılı
hükümleri doğurur:

a\) Makbuz senedi ve varantın birlikte cirosu, tevdi olunan malların
mülkiyetini devreder.

b\) Yalnız varantın cirosu, varantın devredildiği kişiye, tevdi olunan
mallar üzerinde rehin hakkı sağlar.

c\) Yalnız makbuz senedinin cirosu, varant hamilinin hakkı saklı kalmak
şartıyla, tevdi olunan malların mülkiyetini devreder.

**3. Varantın cirosu**

**MADDE 840**- (1) Varantın ilk cirosu, hangi borcun teminat altına
alınması için yapılmışsa onu, faiz oranını ve vadeyi içerir.

\(2) Varantın cirosunda yazılı kayıtlar aynen makbuz senedinin üzerine de
yazılarak, varantın ciro edildiği kişi tarafından imza edilir.

**C) Mallar üzerinde tasarruflar**

**I - Yapılamayacak işlemler**

**MADDE 841**- (1) Varant ile makbuz senedinin zıyaından, mirastan veya
iflastan kaynaklanan uyuşmazlıklar hariç olmak üzere, umumi mağazalara
tevdi olunan şeyler üzerinde haciz, el koyma veya rehin yapılamaz.

**II - Malın geri alınması**

**1. Genel olarak**

**MADDE 842**- (1) Varanttan ayrılmış bir makbuz senedinin hamili,
varant ile teminat altına alınmış olan borcun ana parası ile vade gününe
kadar olan faizlerini umumi mağazaya yatırarak, vade gününden önce de
malları çekebilir.

\(2) Yatırılan para varantın geri verilmesi karşılığında hamiline ödenir.

**2. Kısmen geri alma**

**MADDE 843**- (1) Varanttan ayrılmış makbuz senedinin hamili, umumi
mağazaya tevdi olunan misli eşyadan bir kısmını çekmek istediği takdirde
mağazanın sorumluluğu altında, hem çekeceği kısım ve hem de varant ile
teminat altına alınmış borç ile orantılı bir miktar parayı umumi
mağazaya yatırmak zorundadır.

11159

**III - Sattırma hakkı**

**1. Şartlar**

**MADDE 844**- (1) Vade gününde alacağı ödenmemiş varant hamili, poliçe
hamili gibi, protesto çektikten on gün sonra rehin hükümlerine göre
tevdi edilen malları sattırabilir.

\(2) 841 inci maddede yazılı hâller satışa engel değildir.

**2. Satış bedeli**

**MADDE 845**- (1) Gümrük resmi ve diğer resim, harç ve vergilerle tevdi
olunan mallar için umumi mağaza tarafından yapılan giderler ve mağazanın
ücreti satış bedelinden, öncelikle ödenir.

\(2) Birinci fıkrada yazılı paralar ve teminat altına alınan borç
ödendikten sonra bakiye, makbuz senedi hamiline ödenmek üzere mağaza
sahibine verilir.

**3. Başvurma hakkı**

**MADDE 846**- (1) Bir varant hamilinin, sadece sattırdığı tevdi olunan
malların alacağına yetmemesi hâlinde, borçlunun veya cirantaların
mallarına başvurma hakkı vardır.

\(2) Protesto çekmemiş veya kanuni süresi içinde tevdi olunan malları
sattırmaya teşebbüs etmemiş olan varant hamili, cirantalarına karşı
bütün haklarını kaybederse de borçluya karşı başvurma hakkı
geçerliliğini sürdürür.

**4. Sigorta**

**MADDE 847**- (1) Varantın hamili, sigorta edilen malın zıya veya
hasarı hâlinde sigorta bedelinden alacağını tahsil eder.

**D) Zamanaşımı**

**MADDE 848**- (1) Makbuz senedi ve varanttan doğan istem hakları,
poliçeler hakkındaki zamanaşımı sürelerine tabidir. Cirantalara karşı
başvurma için zamanaşımının başlangıcı, eşyanın satış günüdür.

**E) Senetlerin zıyaı**

**MADDE 849**- (1) Makbuz senedi veya varantı kaybeden hamil, bu
senetlere malik olduğunu ispat etmek ve teminat vermek suretiyle,
mağazanın bulunduğu yerdeki mahkemeden alacağı izin üzerine, durumun
kararda gösterilen o yer gazetelerinde ilanından ve itiraz için
verilecek sürenin geçmesinden sonra ikinci bir nüsha alabilir. Kaybolan
varantın süresi geçmişse, hamilin istemi üzerine mahkeme aynı şekilde
borcun ödenmesine izin verebilir. İzin, mağazaya ve varanta ilişkin ise,
hem mağazaya hem de ilk borçluya tebliğ olunur. Alacaklının, mağazanın
bulunduğu yerde bir de yerleşim yeri göstermesi gerekir. Mağaza sahibi
ve borçlu izin kararına itiraz edebilirler. İtiraz üzerine mahkeme
derhâl hükmünü verir. Hüküm alacaklı lehine ise, icranın geri
bırakılmasına karar verilemez. Ancak, ilgililerin istemi üzerine, icra
mahkemesi hüküm kesinleşinceye kadar tevdi olunan eşyanın satışından
elde edilecek paranın icra veznesinde saklanmasına karar verebilir.

11160

** **

**DÖRDÜNCÜ KİTAP**

**Taşıma İşleri**

**BİRİNCİ KISIM**

**Genel Hükümler**

**A) Taşıyıcı**

**MADDE 850**- (1) Taşıyıcı, taşıma sözleşmesiyle eşya veya yolcu taşıma
işini veya ikisini birlikte üstlenen kişidir. Eşya her türlü yükü de
kapsar.

\(2) Taşıyıcı, taşıma sözleşmesiyle eşyayı varma yerine götürmeyi ve
orada gönderilene teslim etmeyi veya yolcuyu varma yerine ulaştırmayı;
buna karşılık, eşya taşımada gönderen ve yolcu taşımada yolcu,
taşıyıcıya, taşıma ücretini ödemeyi borçlanır.

\(3) Taşıma işleri ticari işletme faaliyetidir.

**B) Hükümlerin uygulama alanı**

**MADDE 851**- (1) Eşya ve yolcu taşımayı arizi olarak üstlenen kişi
hakkında da bu Kitap hükümleri, uygun düştükleri ölçüde, uygulanır.

**C) Saklı tutulan hükümler**

**I- Kural**

**MADDE 852**- (1) Deniz, demir ve hava yoluyla taşıma ile posta
idaresine ilişkin özel hükümler saklıdır.

**II- Özel hükümlerin sorumluluğu etkilememesi **

**MADDE 853**- (1) Taşıyıcı ve taşıma işleri komisyoncusu, taşıma işini
852 nci maddede öngörülen özel hükümlere bağlı bulunan bir kuruluşa
gördürdükleri takdirde de Kanunun kendilerine yüklediği sorumluluğun
hafifletilmesini veya kaldırılmasını isteyemezler. Değişik tür araçlar
ile taşımaya ilişkin Dördüncü Kısım hükümleri saklıdır.

**D) Sorumluluğun kaldırılmasına veya hafifletilmesine ait hükümlerin
geçersizliği**

**MADDE 854**- (1) Kanunun, taşıyıcıya, taşıma işleri komisyoncusuna ve
faaliyetleri Devlet iznine bağlı taşıma işletmelerine yüklediği
sorumlulukların, önceden hafifletilmesi veya kaldırılması sonucunu
doğuran tüm sözleşme hükümleri geçersizdir. Bu hükümlerin, işletme
tüzüklerinde, genel işlem şartlarında, biletlerde, tarifelerde veya
benzer diğer belgelerde öngörülmüş olmaları hâlinde de hüküm aynıdır.

**E) Zamanaşımı**

**MADDE 855**- (1) Bu Kitap hükümlerine tabi taşımalarda, yolcunun bir
kaza sonucu ölmesi veya bedensel bütünlüğü zedeleyen bir zarara uğraması
hâlinde istem hakları on yılda; diğer zararlarda ise bir yılda
zamanaşımına uğrar.

\(2) Bu süre, eşya taşımasında, eşyanın gönderilene teslimi; yolcu
taşımasında, yolcunun varma yerine ulaşma tarihinden başlar. Eşya
tamamen zayi olmuş veya yolcu gideceği yere ulaşamamış ise, zamanaşımı
süresi, eşyanın teslimi ve yolcunun ulaşması gereken tarihten itibaren
işlemeye başlar.

\(3) Rücu haklarına ilişkin zamanaşımı, rücu alacaklısının, zararı ve
rücu borçlusunu öğrendiği tarihten itibaren, üç ay içinde zarar hakkında
rücu borçlusuna bildirimde bulunmuş olması şartıyla; rücu alacaklısına
karşı mahkeme kararının kesinleştiği günden, kesinleşmiş mahkeme kararı
bulunmayan hâllerde ise, rücu alacaklısının borcu ifa ettiği tarihten
itibaren işlemeye başlar.

11161

\(4) Gönderen veya gönderilen, taşıyıcıya karşı olan haklarını, bir yıl
içinde 18 inci maddenin üçüncü fıkrasına uygun şekilde istemiş olmaları
şartıyla, def’i olarak her zaman ileri sürebilirler.

\(5) Taşıyıcının kastından veya pervasızca  bir davranışıyla ve böyle bir
zararın meydana gelmesi ihtimalinin bilinciyle işlenmiş bir fiilinden
veya ihmalinden dolayı;

a\) Eşya zıyaa, hasara uğramış veya geç teslim edilmişse, 

b\) Yolcu geç ulaşmışsa,

taşıyıcının sorumluluğu üç yılda zamanaşımına uğrar.

\(6) 13/10/1983 tarihli ve 2918 sayılı Karayolları Trafik Kanunundaki
zamanaşımı hükümleri saklıdır.

**İKİNCİ KISIM**

**Eşya Taşıma**

**A) Taşıma sözleşmesinin uygulanması **

**I - Taşıma senedi **

**MADDE 856**- (1) Taşıma senedi taraflardan birinin istemi üzerine
düzenlenir. Senet üç özgün nüsha olarak hazırlanır ve gönderen
tarafından imzalanır. Gönderen, taşıyıcının da taşıma senedini
imzalamasını isteyebilir. El yazısı ile imzalanmış taşıma senetlerinin
suretlerindeki imza, damga veya mühür şeklinde ya da basılı olabilir.
Bir nüsha gönderene aittir, diğeri eşyaya eşlik eder, üçüncüsü
taşıyıcıda kalır.

\(2) Taşıma senedi düzenlenmemiş olsa bile, tarafların karşılıklı ve
birbirine uygun iradeleri ile taşıma sözleşmesi kurulur. Eşyanın
taşıyıcıya teslimi, taşıma sözleşmesinin varlığına karinedir.

**II - Taşıma senedinin içeriği **

**MADDE 857**- (1) Taşıma senedi aşağıdaki kayıtları içerir:

a\) Düzenlenme yeri ve tarihi.

b\) Gönderenin adı, soyadı veya ticaret unvanı ve adresi.

c\) Taşıyıcının adı, soyadı veya ticaret unvanı ve adresi.

d\) Eşyanın teslim alınacağı yer ve gün ile teslim edileceği yer.

e\) Gönderilenin adı, soyadı veya ticaret unvanı ile adresi.

f\) Gerektiğinde bildirim adresi.

g\) Eşyanın türünün olağan işareti ile ambalajının çeşiti ve tehlikeli
mallarda bunlara ilişkin mevzuatta öngörülen, diğer durumlarda ise
genellikle tanınan işaretleri.

h)Taşınacak paketlerin sayısı, işaretleri ve numaraları.

i\) Eşyanın net olmayan ağırlığı veya başka şekilde beyan edilen miktarı.

j\) Taşımanın yapılacağı süre.

k\) Kararlaştırılan taşıma ücreti ve teslime kadar ortaya çıkacak
giderler ile taşıma ücretinin gönderenden başka biri tarafından ödenecek
olması hâlinde buna ilişkin kayıt.

l\) Teslimde ödemeli taşımalarda teslimde ödeme kaydı ve ödenecek tutar.

m\) Eşyanın gümrük ve diğer resmî işlemlerine ilişkin talimatlar.

n\) Varsa taşımanın üstü açık ya da örtülmemiş bir araçta veya güvertede
yapılabileceğine ilişkin sözleşme.

\(2) Taşıma senedine tarafların uygun gördüğü diğer kayıtlar da
konulabilir.

11162

**III - Taşıma senedinin ispat gücü **

**MADDE 858**- (1) İki tarafça imzalanan taşıma senedi, taşıma
sözleşmesinin yapıldığına, içeriğine ve eşyanın taşıyıcı tarafından
teslim alındığına kanıt oluşturur.

\(2) İki tarafça imzalanan taşıma senedi, eşyanın ve ambalajının, eşyanın
taşıyıcı tarafından teslim alındığı sırada, dış görünüşü bakımından iyi
durumda bulunduğuna ve taşınan paketlerin sayısının, işaretleri ile
numaralarının, taşıma senedinde yer alan kayıtlara uygun olduğuna
karinedir; meğerki, taşıyıcı taşıma senedine haklı bir sebeple çekince
koymuş olsun. Çekince, taşıyıcının, kayıtların doğruluğunu denetleyecek,
uygun araçlara sahip olmadığı sebebine de dayandırılabilir.

\(3) Eşyanın net olmayan ağırlığı veya başka şekilde beyan edilen miktarı
ya da taşınacak paketlerin içeriği, taşıyıcı tarafından denetlenmiş ve
denetlemenin sonucu her iki tarafça imzalanan taşıma senedine
yazılmışsa, bu yazı, ağırlığın, miktarın ve içeriğin, taşıma senedinde
yer alan kayıtlara uygun olduğuna karinedir.

\(4) Taşıyıcı, gönderen istemde bulunmuşsa ve buna uygun araçları varsa,
eşyanın ağırlığını, miktarını veya içeriğini denetlemekle yükümlüdür. Bu
hâlde, taşıyıcı denetleme ile ilgili giderleri ister.

**IV - Yük senedi  **

**MADDE 859**- (1) Taşıma senedi düzenlenmemişse, gönderenin istemi
üzerine taşıyıcı, eşya ve taşıma hakkında yeterli bilgileri içeren bir
yük senedi imzalayıp gönderene vermek zorundadır.

**V - Refakat belgeleri**

**MADDE 860**- (1) Gönderen, eşyanın tesliminden önce, resmî nitelik
taşıyan, özellikle gümrük işlemleri için gerekli bulunan bilgileri
taşıyıcıya vermek ve söz konusu belgeleri taşıyıcının tasarrufuna
bırakmak zorundadır.

\(2) Taşıyıcı, kendisine verilen belgelerin zıyaından, hasarından veya
yanlış kullanılmasından  doğan zararlardan  sorumludur; meğerki, zıya,
hasar  veya  yanlış  kullanma taşıyıcının kaçınamayacağı ve sonuçlarını
önleyemeyeceği durumlardan kaynaklanmış olsun. Ancak, taşıyıcının
sorumluluğu, eşyanın zıyaı hâlinde ödenecek miktarla sınırlıdır.

**VI - Tehlikeli eşya**

**MADDE 861**- (1) Tehlikeli eşya taşınacaksa gönderen, taşıyıcıya
zamanında açık, anlaşılabilir içerikte ve yazılı şekilde, tehlikenin
türü ve gerekiyorsa alınması gereken önlemler konusunda bildirimde
bulunmakla yükümlüdür.

\(2) Taşıyıcı, eşyayı teslim alırken tehlikenin türünü bilmiyorsa veya
kendisine herhangi bir bildirimde bulunulmamışsa, gönderene karşı
herhangi bir tazmin yükümlülüğü doğmaksızın, tehlikeli malın
boşaltılmasını, depolanmasını, geri taşınmasını veya gerektiğinde
imhasını ve zararsız duruma getirilmesini ve bu önlemler sebebiyle
gerekli giderlerin karşılanmasını, gönderenden isteyebilir.

**VII - Ambalaj ve işaret **

**MADDE 862**- (1) Eşyanın niteliği, kararlaştırılan taşıma dikkate
alındığında, ambalaj yapılmasını gerektiriyorsa, gönderen, eşyayı zıya
ve hasardan koruyacak ve taşıyıcıya zarar vermeyecek şekilde
ambalajlamak zorundadır. Ayrıca gönderen, eşyanın sözleşme hükümlerine
uygun şekilde işleme tabi tutulabilmesi için işaretlenmesi gerekiyorsa,
bu işaretleri de koymakla yükümlüdür.

11163

**VIII - Yükleme ve boşaltma**

**MADDE 863**- (1) Sözleşmeden, durumun gereğinden veya ticari teamülden
aksi anlaşılmadıkça; gönderen, eşyayı, taşıma güvenliğine uygun biçimde
araca koyarak, istifleyerek, bağlayarak, sabitleyerek yüklemek ve aynı
şekilde boşaltmak zorundadır. Taşıyıcı, ayrıca yüklemenin işletme
güvenliğine uygun olmasını sağlamakla yükümlüdür.

\(2) Yükleme ve boşaltma ile ilgili olarak, durumun gereklerine göre
belirlenecek makul bir süre için, aksi kararlaştırılmadıkça, ayrıca
ücret istenemez.

\(3) Taşıyıcı, sözleşme hükümlerine dayanarak veya kendi risk alanından
kaynaklanmayan nedenlerle makul yükleme veya boşaltma süresinden daha
fazla beklerse, bekleme ücreti olarak uygun bir ücrete hak kazanır.

**IX - Özel durumlarda gönderenin kusursuz sorumluluğu **

**MADDE 864**- (1) Gönderen, kusuru olmasa da;

a\) Yetersiz ambalajlamadan ve işaretlemeden,

b\) Taşıma senedine yazılan bilgilerdeki gerçeğe aykırılıklar ile
yanlışlık ve eksikliklerden,

c\) Tehlikeli malın bu niteliği hakkında bildirimde bulunmamaktan,

d\) 860 ıncı maddenin birinci fıkrasında belirtilen belge ve bilgilerdeki
eksikliklerden, gerçeğe aykırılıklardan, belge ve bilgilerin
yokluğundan,

kaynaklanan, taşıyıcının zararları ile giderlerini tazminle yükümlüdür.

\(2) Ancak, gönderenin bu durumlarda sorumlu olduğu tazminat miktarı,
gönderinin net olmayan ağırlığının her kilosu için 8,33 Özel Çekme Hakkı
ile sınırlıdır. Bu hâlde de 882 nci maddenin dördüncü fıkrası ile 885
ilâ 887 nci maddeler kıyas yoluyla uygulanır.

\(3) Zararın veya giderlerin doğmasında taşıyıcının davranışlarının da
etkisi olmuşsa, tazmin yükümlülüğü ile ödenecek tazminatın kapsamının
belirlenmesinde, bu davranışların ne ölçüde etkili oldukları da dikkate
alınır.

\(4) Gönderen tüketici ise, taşıyıcıya karşı ancak kusuru hâlinde ve
birinci ile ikinci fıkra hükümlerine göre, zarar ve giderleri tazminle
yükümlü tutulur.

\(5) Tüketici, sözleşmeyi ticari veya meslekî faaliyeti ile ilgili
olmayan bir amaçla yapan bir gerçek ya da tüzel kişidir.

**X - Gönderen tarafından fesih**

**MADDE 865**- (1) Gönderen taşıma sözleşmesini her zaman feshedebilir.

\(2) Gönderen sözleşmeyi feshederse, taşıyıcı;

a\) Kararlaştırılan taşıma ücreti ile bekleme ücretinden ve tazmini
gereken giderlerden, sözleşmenin feshi sonucunda tasarruf ettiği
giderlerin veya başka bir şekilde elde ettiği veya kötüniyetli olarak
elde etmeyi ihmal ettiği menfaatlerin indirilmesiyle kalan tutarı veya

b\) Kararlaştırılan taşıma ücretinin üçte birini,

isteyebilir. Taşıma sözleşmesinin feshi, taşıyıcının riziko alanına
giren bir sebepten kaynaklanmışsa, bu fıkranın (b) bendi uyarınca bir
istem ileri sürülemeyeceği gibi, sözleşmenin ifasında gönderenin
menfaati yoksa, taşıyıcının bu fıkranın (a) bendinden doğan istem hakkı
da düşer.

11164

\(3) Eşya, sözleşmenin feshinden önce yüklenmişse, taşıyıcı, giderleri
gönderene ait olmak üzere, 869 uncu maddenin üçüncü fıkrasının ikinci
ilâ dördüncü cümlelerine uygun önlemleri alabilir. Taşıyıcı, eşyanın
boşaltılmasına, boşaltma, işletmesi için sakınca oluşturmadığı ve diğer
gönderilerin gönderenleri ve alıcıları bundan zarar görmediği takdirde
izin verebilir. Fesih, taşıyıcının riziko alanına giren bir sebepten
kaynaklanıyorsa, taşıyıcı, birinci ve ikinci cümlelerden farklı olarak,
yüklenmiş bulunan eşyayı giderleri kendisine ait olmak üzere hemen
boşaltmak zorundadır.

**XI - Kısmi taşımayı istem hakkı**

**MADDE 866**- (1) Taşıyıcı, taşınması kararlaştırılan eşyanın tamamı
yüklenmiş olmasa bile, gönderenin istemi üzerine yola çıkmak zorundadır.
Bu durumda taşıyıcı;

a\) Sözleşmede kararlaştırılmış olan taşıma ücretinin tamamını,

b\) Doğmuş bekleme ücretini,

c\) Eksik yükleme sebebiyle yapmak zorunda kaldığı giderleri ve uğradığı
zararı,

d\) Alacakları, eksik yükleme sebebiyle kısmen veya tamamen teminatsız
kalmışsa, kendisine ek teminat gösterilmesini,

isteyebilir. Ancak, kısmen yüklenmeyen eşyanın yerine başka bir sözleşme
uyarınca eşya taşınmışsa, bu eşya için alınacak taşıma ücreti, (a)
bendine göre istenecek ücrete mahsup edilir.

\(2) Eksik yükleme, taşıyıcının riziko alanına giren sebeplerden
kaynaklanıyorsa, taşıyıcı, birinci fıkrada belirtilen istem haklarına,
fiilen taşınan yük oranında sahiptir.

**XII - Yükleme süresine uyulmaması hâlinde taşıyıcının hakları **

**MADDE 867**- (1) Gönderen, eşyayı süresi içinde yüklemezse veya
yükleme yükümlülüğünün bulunmadığı hâllerde eşyayı hazır bulundurmazsa,
taşıyıcı, makul bir süre vererek gönderene eşyanın yüklenmesini veya
hazır bulundurulmasını ihtar eder.

\(2) Birinci fıkra hükmüne göre verilen süre içinde eşya yüklenmez veya
hazır bulundurulmazsa, taşıyıcı sözleşmeyi feshedebilir ve 865 inci
maddenin ikinci fıkrasına göre haklarını kullanabilir.

\(3) Birinci fıkra hükmüne göre verilen süre içinde, kararlaştırılan
yükleme kısmen yapılmışsa veya eşya kısmen hazır bulundurulmuşsa,
taşıyıcı eksik yüklenen eşya ile yola çıkıp, 866 ncı maddenin birinci
fıkrasının (a) ilâ (d) bentlerine göre istem haklarını kullanabilir.

\(4) Yükleme süresine uyulmaması, taşıyıcının riziko alanına giren bir
sebepten kaynaklanıyorsa, taşıyıcının istem hakkı yoktur.

**XIII - Emir, talimat ve tasarruflar **

**MADDE 868**- (1) Gönderen taşıyıcıya, taşımanın yapılması için emir ve
talimât verebileceği gibi, taşımanın durdurulması, eşyanın geri
getirilmesi, başka bir varma veya teslim yerine götürülmesi ya da başka
bir gönderilene teslim edilmesi şeklinde tasarruflarda da bulunabilir.
Gönderenin bu tür emir, talimat ve tasarrufları, taşıyıcının işletmesi
için sakıncalıysa veya diğer gönderenlerin ve alıcıların gönderileri
için bir zarar tehdidini beraberinde getiriyorsa, taşıyıcı bunları
yerine getirmekle yükümlü değildir. Taşıyıcı, gönderenden aldığı emir ve
talimat ile tasarruflarının yerine getirilmesi için gerekli olan
giderleri ve uygun bir ücret isteyebilir. Taşıyıcı emir, talimat ve
tasarrufların uygulanmasına başlanmasını bir avansın ödenmesi şartına
bağlayabilir.

11165

\(2) Eşyanın teslim yerine ulaşması ile, gönderenin emir ve talimat verme
yetkisi ve tasarrufta bulunmak hakkı sona erer. Bu andan itibaren söz
konusu yetki ve haklar gönderilene ait olur. Birinci fıkranın ikinci ilâ
dördüncü cümle hükümleri burada da geçerlidir.

\(3) Gönderilen, tasarruf hakkını kullanarak eşyanın bir üçüncü kişiye
teslimini istemişse, bu kişi başka bir gönderilen belirleyemez.

\(4) Taşıma senedi düzenlenmiş ve her iki tarafça imzalanmışsa, gönderen,
taşıma senedinde öngörülmüş olması şartıyla, ancak kendisine ait olan
nüshayı ibraz ederek tasarruf hakkını kullanabilir.

\(5) Taşıyıcı, kendisine verilen emir ve talimatları ve gönderenin
tasarruflarını yerine getiremeyecekse, bunu gönderene bildirmelidir.

\(6) Tasarruf hakkının kullanılması, taşıma senedinin ibrazı şartına
bağlanmış ve taşıyıcı herhangi bir talimatı, taşıma senedi ibraz
edilmeden yerine getirmişse, bundan doğacak zararlar için hak
sahiplerine karşı sorumludur. Taşıyıcının sorumluğunu sınırlayan
hükümler geçersizdir.

**XIV - Taşıma ve teslim engelleri**

**MADDE 869**- (1) Eşyanın teslim edilmesi gereken yere ulaşmasından
önce, taşımanın sözleşmeye uygun olarak yapılamayacağı anlaşılırsa veya
eşyanın teslim edileceği yerde teslim engelleri çıkarsa, taşıyıcı, 868
inci madde uyarınca tasarruf hakkına sahip olan kişiden talimat almak
zorundadır. Tasarruf hakkını gönderilen haizse ve bulunamıyorsa veya
eşyayı teslim almaktan kaçınıyorsa, tasarruf hakkı birinci cümle
uyarınca gönderen tarafından kullanılır. Tasarruf hakkının kullanılması
taşıma senedinin ibrazına bağlı tutulmuş olsa bile bu hâlde taşıma
senedinin ibrazı gerekli değildir. Taşıyıcı, kendisine talimat verilen
durumlarda, teslim engelinin taşıyıcının riziko alanına giren bir
nedenden kaynaklanmamış olması şartıyla, 868 inci maddenin birinci
fıkrasının üçüncü ve  dördüncü cümlelerinde öngörülen istem haklarını
ileri sürebilir.

\(2) Gönderenin, 868 inci madde uyarınca sahip olduğu tasarruf yetkisine
dayanarak malın üçüncü bir kişiye teslim edilmesi talimatını vermesinden
sonra, taşıma veya teslim engeli ortaya çıkarsa, birinci fıkranın
uygulanmasında, gönderilen gönderenin, üçüncü kişi de gönderilenin
yerini alır.

\(3) Taşıyıcı, 868 inci maddenin birinci fıkrasının birinci cümlesine
göre, uyması gereken talimatları uygun bir süre içinde alamazsa,
tasarruf hakkı sahibinin menfaatine en iyi görünen tedbirleri almakla
yükümlüdür. Taşıyıcı, eşyayı, boşaltıp saklayabilir, 868 inci maddenin
birinci fıkrası ilâ dördüncü fıkrası hükümlerine göre tasarruf hakkını
haiz kişinin hesabına saklanması için tevdi edebilir veya geri
taşıyabilir. Taşıyıcı, eşyayı üçüncü bir kişiye tevdi ederse, sadece bu
kişinin seçiminde gösterilmesi gereken özenden sorumludur. Bozulabilecek
bir mal söz konusu ise, malın durumu böyle bir önlemi haklı kılıyorsa
veya aksi takdirde oluşacak giderler malın değerine göre makul bir
oranda değilse, taşıyıcı, Türk Borçlar Kanununun 108 inci madde hükmüne
uygun olarak malı sattırabilir. Taşıyıcı, değerlendirilmesi imkânı
bulunmayan eşyayı imha edebilir. Eşyanın boşaltılmasından sonra taşıma
sona ermiş sayılır.

\(4) Taşıyıcı, üçüncü fıkraya göre alınan önlemler sebebiyle gerekli
giderlerin tazminini ve uygun bir ücret ister; meğerki, engel kendi
riziko alanına giren bir nedenden kaynaklanmış olsun.

**XV - Taşıma ücretinin hesaplanması ve ödenmesi**

**MADDE 870**- (1) Taşıma ücreti, eşyanın tesliminde ödenir. Taşıyıcı,
taşıma ücretinden başka, eşya için yapılan, duruma ve şartlara göre
gerekli olan giderleri de isteyebilir.

11166

\(2) Bir taşıma veya teslim engelinden dolayı, taşıma, süresinden önce
sona erdirilirse, taşıyıcı, taşımanın tamamlanan kısmıyla orantılı
olarak taşıma ücretine hak kazanır. Engel, taşıyıcının riziko alanına
giren bir sebepten kaynaklanmışsa, taşıyıcı, ancak gönderenin menfaatine
olduğu ölçüde taşımanın tamamlanmış bulunan kısmı hakkında istemde
bulunabilir.

\(3) Taşımanın başlamasından sonra fakat teslim yerine ulaşılmasından
önce bir gecikme olursa ve bu gecikme gönderenin riziko alanına giren
bir nedenden kaynaklanmışsa, taşıyıcı, taşıma ücretinin yanında uygun
bir bedel de isteyebilir.

\(4) Taşıma ücreti eşyanın sayısı, ağırlığı veya başka ölçüyle gösterilen
miktarına göre kararlaştırılmışsa, taşıma ücretinin hesaplanmasında, bu
konuda taşıma veya yük senedindeki kayıtların doğru olduğu varsayılır.
Bu varsayım, kayıtların doğruluğunu denetleme konusunda uygun araçların
hazır bulunmadığına ilişkin çekince konulmuş olması hâlinde de
geçerlidir.

**XVI - Gönderilenin hakları ve ödeme borcu **

**MADDE 871**- (1) Eşyanın teslim yerine varmasından sonra gönderilen,
taşıyıcıdan, taşıma sözleşmesinden doğan yükümlülüklerin yerine
getirilmesi karşılığında, eşyanın kendisine teslim edilmesini
isteyebilir. Eşya zayi olmuş veya hasara uğramış yahut geç teslim
edilmişse, gönderilen, gönderenin taşıma sözleşmesinden doğan istem
haklarını taşıyıcıya karşı ileri sürebilir. Gönderen, bu hakların ileri
sürülmesinde yetkili kalmaya devam eder. Gönderilenin veya gönderenin
kendilerinin veya başkasının menfaatine hareket etmeleri farklılık
yaratmaz.

\(2) İstem hakkını, birinci fıkranın birinci cümlesine göre ileri süren
gönderilen, taşıma ücretini, taşıma ücretinin bir bölümü ödenmiş ise
kalan bölümünü taşıma senedinde gösterilen tutarla sınırlı olmak üzere
ödemekle yükümlüdür. Taşıma senedi düzenlenmemiş veya gönderilene ibraz
edilmemişse yahut ödenmesi gereken tutar taşıma senedinden
anlaşılamıyorsa, gönderilen, makul olması şartıyla, gönderen ile
taşıyıcı arasında kararlaştırılan taşıma ücretini ödemek zorundadır.

\(3) Birinci fıkranın birinci cümlesine göre istem hakkını ileri süren
gönderilen, boşaltma yerindeki bekleme ücretini ve ayrıca, eşyanın
teslimi sırasında kendisine bildirilmiş olmak şartıyla, yükleme
yerindeki bekleme ücretiyle 870 inci maddenin üçüncü fıkrasına göre
ödenmesi gereken bedeli öder.

\(4) Gönderenin sorumluluğu, sözleşmeye göre ödenmesi gereken bedeller
için devam eder.

**XVII - Ödemeli teslim **

**MADDE 872**- (1) Eşyanın gönderilene teslimi, kararlaştırılan bedelin
ödenmesi şartına bağlanabilir. Bu hâlde, ödeme nakden veya nakde eş
değer bir ödeme aracı ile yapılmalıdır.

\(2) Tahsil sonucu elde edilen bedel, taşıyıcının alacaklıları bakımından
gönderene geçmiş sayılır.

\(3) Eşya, bedeli tahsil edilmeden gönderilene teslim edilirse, taşıyıcı,
bundan doğan zarardan, gönderene karşı kusuru bulunmasa bile, eşyanın
tesliminde ödenmesi gereken tutarla sınırlı olarak sorumludur.

**XVIII - Taşıma süresi **

**MADDE 873**- (1) Taşıyıcı, eşyayı, kararlaştırılan sürede, bir süre
kararlaştırılmamışsa şartlar dikkate alındığında özenli bir taşıyıcıya
tanınabilecek makul bir süre içinde, teslim etmekle yükümlüdür.

11167

**XIX - Zıya karinesi**

**MADDE 874**- (1) Eşya, taşıma süresini izleyen yirmi gün içinde teslim
edilmezse, hak sahibi ona zayi olmuş gözüyle bakabilir. Sınır ötesi
taşımalarda bu süre otuz gündür.

\(2) Hak sahibi, eşyanın zıyaı dolayısıyla tazminat alırsa, bunun
ödenmesi sırasında, eşyanın daha sonra bulunması hâlinde, derhâl
kendisine haber verilmesini isteyebilir.

\(3) Hak sahibi, eşyanın bulunduğu haberini aldıktan itibaren otuz gün
içinde, gerektiğinde giderler indirilmek suretiyle, tazminatı geri
ödeyerek eşyanın kendisine teslimini isteyebilir. Taşıma ücretini ödeme
yükümlülüğü ile tazminat hakkı saklıdır.

\(4) Eşya, tazminatın ödenmesinden sonra bulunmuşsa, hak sahibi bundan
haberdar edilmesini istemediği veya bulunma haberinden sonra eşyanın
teslimine ilişkin istem hakkını ileri sürmediği durumlarda, taşıyıcı,
eşya üzerinde serbestçe tasarrufta bulunabilir.

**B) Taşıyıcının sorumluluğu **

**I - Zıya veya hasar ile gecikmeden doğan zarardan sorumluluk**

**MADDE 875**- (1) Taşıyıcı, eşyanın taşınmak üzere teslim alınmasından
teslim edilmesine kadar geçecek süre içinde, eşyanın zıyaından,
hasarından veya teslimindeki gecikmeden doğan zararlardan sorumludur.

\(2) Zararın oluşmasına, gönderenin veya gönderilenin bir davranışı ya da
eşyanın özel bir ayıbı sebep olmuşsa, tazminat borcunun doğmasında ve
kapsamının belirlenmesinde, bu olguların ne ölçüde etkili olduğu dikkate
alınır.

\(3) Gecikme hâlinde herhangi bir zarar oluşmasa da taşıma ücreti gecikme
süresi ile orantılı olarak indirilir; meğerki, taşıyıcı her türlü özeni
gösterdiğini ispat etmiş olsun.

**II - Sorumluluktan kurtulma**

**1. Genel olarak**

**a) Taşıyıcının özeni**

**MADDE 876**- (1) Zıya, hasar ve gecikme, taşıyıcının en yüksek özeni
göstermesine rağmen kaçınamayacağı ve sonuçlarını önleyemeyeceği
sebeplerden meydana gelmişse, taşıyıcı sorumluluktan kurtulur.

**b) Araç arızası ve kiraya verenin kusuru**

**MADDE 877**- (1) Taşıyıcı, taşıma aracındaki arızaya, taşıtı
kiraladığı kişinin onun temsilcilerinin veya çalışanlarının kusuruna
dayanarak sorumluluktan kurtulamaz.

**2. Özel hâller **

**MADDE 878**- (1) Zıya, hasar veya teslimdeki gecikme, aşağıdaki
hâllerden birine bağlanabiliyorsa taşıyıcı sorumluluktan kurtulur:

a\) Sözleşme veya teamüle uygun olarak üstü açık bir aracın kullanılmış
olması yahut güverteye yükleme yapılması.

b\) Gönderen tarafından yapılan yetersiz ambalajlama.

c\) Eşyanın gönderen veya gönderilen tarafından işleme tabi tutulması,
yüklenmesi veya boşaltılması.

d\) Eşyanın; özellikle kırılma, paslanma, bozulma, kuruma, sızma, olağan
fire yoluyla kolayca zarar görmesine yol açan doğal niteliği.

e\) Taşınacak paketlerin gönderen tarafından yetersiz etiketlenmesi.

f\) Canlı hayvan taşıması.

11168

g\) 27/10/1999 tarihli ve 4458 sayılı Gümrük Kanunu ile diğer kanun ve
düzenlemelerde yer alan hükümlerin taşıyıcının sorumluluktan
kurtulmasını haklı gösterdiği hâller.

\(2) Herhangi bir zararın hâl ve şartlara göre birinci fıkrada öngörülen
bir sebebe bağlanmasının muhtemel bulunduğu durumlarda, o zararın bu
sebepten ileri geldiği varsayılır. Birinci fıkranın (a) bendinde
öngörülen olağanüstü zıya veya hasar hâlinde bu karine geçerli olmaz.

\(3) Zıya, hasar veya gecikme, gönderenin eşyanın taşınmasına ilişkin
özel talimatlarına taşıyıcının uymamasından ileri gelmişse, taşıyıcı
birinci fıkranın (a) bendine dayanarak sorumluluktan kurtulamaz.

\(4) Taşıyıcı, sözleşme uyarınca eşyayı sıcağa, soğuğa, ısı
değişikliklerine, neme, sarsıntılara ya da benzer etkilere karşı özel
olarak koruma yükümlülüğü altında ise, birinci fıkranın (d) bendine
ancak, hâl ve şartlara göre, özellikle de gerekli donanımın seçimi,
bakımı ve kullanımına ilişkin kendisine düşen tüm önlemleri almış ve
özel talimatlara uygun davranmış bulunması hâlinde dayanabilir.

\(5) Taşıyıcı birinci fıkranın (f) bendine ancak hâl ve şartlara göre
kendisine düşen tüm önlemleri almış ve özel talimatlara uygun davranmış
bulunması hâlinde dayanabilir.

**III - Yardımcıların kusuru**

**MADDE 879**- (1) Taşıyıcı;

a\) Kendi adamlarının,

b\) Taşımanın yerine getirilmesi için yararlandığı kişilerin,

görevlerini yerine getirmeleri sırasındaki fiil ve ihmallerinden, kendi
fiil ve ihmali gibi sorumludur.

**IV - Tazminatta esas alınacak değer**

**MADDE 880**- (1) Taşıyıcı, eşyanın tamamen veya kısmen zıyaından
dolayı tazminat ödemekle sorumlu tutulduğunda, bu tazminat, eşyanın
taşınmak üzere teslim alındığı yer ve zamandaki değerine göre
hesaplanır.

\(2) Eşyanın hasara uğraması hâlinde, onun taşınmak üzere teslim alındığı
yer ve zamandaki hasarsız değeri ile hasarlı değeri arasındaki fark
tazmin edilir. Zararı azaltmak ve gidermek için yapılacak harcamaların
birinci cümleye göre saptanacak değer farkını karşıladığı karine olarak
kabul edilir.

\(3) Eşyanın değeri piyasa fiyatına göre, bu yoksa aynı tür ve
nitelikteki malların cari değerine göre tayin edilir. Eşya, taşımak
üzere teslimden hemen önce satılmışsa, satıcının faturasında taşıma
giderleri mahsup edilerek gösterilen satış bedelinin piyasa fiyatı
olduğu varsayılır.

**V- Zarar saptama giderleri**

**MADDE 881**- (1) Taşıyıcı, eşyanın zıyaı veya hasarı hâlinde, 880 inci
madde uyarınca ödenmesi gereken tazminattan başka, zararın saptanması
için yapılması zorunlu olan giderleri de tazminle yükümlüdür.

**VI - Sorumluluk sınırları**

**MADDE 882**- (1) Gönderinin tamamının zıyaı veya hasarı hâlinde, 880
ve 881 inci maddeler uyarınca ödenecek tazminat, gönderinin net olmayan
ağırlığının her bir kilogramı için 8,33 Özel Çekme Hakkını karşılayan
tutar ile sınırlıdır.

11169

\(2) Gönderinin münferit parçalarının zıyaı veya hasarı hâlinde
taşıyıcının sorumluluğu;

a\) Gönderinin tamamı değerini kaybetmişse tamamının,

b\) Gönderinin bir kısmı değerini kaybetmişse, değerini kaybeden
kısmının,

net olmayan ağırlığının her bir kilogramı için 8,33 Özel Çekme Hakkını
karşılayan tutar ile sınırlıdır.

\(3) Taşıyıcının, taşıma süresinin aşılmasından doğan sorumluluğu, taşıma
ücretinin üç katı ile sınırlıdır.

\(4) Özel Çekme Hakkı, eşyanın taşıma amacıyla taşıyıcıya teslim edildiği
tarihteki veya taraflarca kararlaştırılan diğer bir tarihteki, Türkiye
Cumhuriyet Merkez Bankasınca belirlenen değerine göre Türk Lirasına
çevrilir.

**VII - Diğer giderlerin tazmini**

**MADDE 883**- (1) Taşıyıcı, zıya veya hasardan sorumlu olduğu hâllerde,
880 ilâ 882 nci maddelere göre ödenmesi gereken tazminatı ödedikten
başka, taşıma ücretini geri verir ve taşıma ile ilgili vergileri,
resimleri ve taşıma işi nedeniyle doğan diğer giderleri de karşılar.
Ancak, hasar hâlinde, birinci cümle uyarınca yapılacak ödemeler 880 inci
maddenin ikinci fıkrasına göre saptanacak bedel ile orantılı olarak
belirlenir. Başkaca zararlar karşılanmaz.

**VIII - Diğer zararlarda sorumluluğun en yüksek tutarı**

**MADDE 884**- (1) Taşıyıcı, taşıma işinin yapılmasında, sözleşmeden
doğan bir yükümlülüğünü ihlal etmesi nedeniyle meydana gelen ve eşyanın
zıyaından, hasarından veya taşıma süresinin aşılmasından kaynaklanmayan
ve eşya veya kişi zararları dışında kalan zararlardan, tam zıya hâlinde
ödenmesi gereken tazminat miktarının üç katı ile sınırlı olmak üzere
sorumludur.

**IX - Sözleşme dışı istemler**

**MADDE 885**- (1) Bu Kısımda öngörülen sorumluluktan kurtuluş hâlleri
ve sınırlamaları, gönderen veya gönderilenin, zıya, hasar veya gecikme
nedeniyle taşıyıcıya yöneltebileceği, sözleşme dışı istemleri için de
geçerlidir.

\(2) Taşıyıcı, eşyanın zıyaından veya hasarından dolayı, üçüncü kişilerin
sözleşme dışı istemlerine karşı, sorumluluktan kurtulma sebeplerine ve
sınırlamalara dayanabilir. Ancak, bunlar;

a\) Üçüncü kişi taşımaya onay vermemişse ve taşıyıcı, gönderenin eşyayı
gönderme konusunda yetkili olmadığını biliyorsa veya bilmesi
gerekiyorsa,

b\) Eşya, taşıma için teslim alınmadan önce, üçüncü kişinin veya ondan
zilyetliği elde etmiş olan kişinin onayı olmaksızın elinden çıkmışsa,

ileri sürülemez.

**X - Sorumluluğu sınırlama hakkının kaybı**

**MADDE 886**- (1) Zarara, kasten veya pervasızca bir davranışla ve
böyle bir zararın meydana gelmesi ihtimalinin bilinciyle işlenmiş bir
fiilinin veya ihmalinin sebebiyet verdiği ispat edilen taşıyıcı veya 879
uncu maddede belirtilen kişiler, bu Kısımda öngörülen sorumluluktan
kurtulma hâllerinden ve sorumluluk sınırlamalarından yararlanamaz.

11170

**XI - Yardımcı kişilerin sorumluluğu**

**MADDE 887**- (1) Taşıyıcının yardımcılarından birine karşı, eşyanın
zıyaı, hasarı veya geç teslimi sebebiyle, sözleşme dışı sorumluluktan
doğan istemler ileri sürülmüşse, o kişi bu Kısımda öngörülen
sorumluluktan kurtulma sebeplerine ve sorumluluk sınırlamalarına
dayanabilir. Zarara, kasten veya pervasızca bir davranışla ve böyle bir
zararın meydana gelmesi ihtimalinin bilinciyle işlenmiş bir fiille veya
ihmalle sebebiyet verilmişse birinci cümle hükmü uygulanmaz.

**XII - Fiilî taşıyıcı **

**MADDE 888**- (1) Taşıma, kısmen veya tamamen üçüncü bir kişi olan
fiilî taşıyıcı tarafından yerine getirilirse, bu kişi eşyanın zıyaı,
hasarı veya gecikmesi nedeniyle kendisi tarafından yapılan taşıma
sırasında ortaya çıkan zarardan asıl taşıyıcı gibi sorumludur. Asıl
taşıyıcının gönderen veya gönderilen ile, sorumluluğun genişletilmesi
için yaptığı sözleşmeler, fiilî taşıyıcıya karşı, bunları yazılı olarak
kabul etmesi şartıyla geçerlidir.

\(2) Fiilî taşıyıcı, taşıma sözleşmesinden doğan asıl taşıyıcıya ait
bütün def’ileri ileri sürebilir.

\(3) Asıl taşıyıcı ve fiilî taşıyıcı müteselsilen sorumludurlar.

\(4) Fiilî taşıyıcının yardımcılarına başvurulursa 887 nci madde hükmü
uygulanır.

\(5) Fiilî taşıyıcı taşıma senedinde veya diğer bir belgede kendisine
teslim olunan eşyanın ne hâlde bulunduğunu tespit ettirebilir. Bu hükme
uyulmadığı takdirde 858 inci maddenin ikinci fıkrası hükümleri
uygulanır.

**XIII -Bildirim **

**MADDE 889**- (1) Eşyanın zıyaı veya hasara uğramış olduğu açıkça
görülüyorsa, gönderen veya gönderilen en geç teslim anına kadar zıyaı
veya hasarı bildirmezlerse, eşyanın sözleşmeye uygun olarak teslim
edildiği varsayılır. Bildirimde, zararın gerekli açıklıkla belirtilmesi
ve nitelendirilmesi şarttır.

\(2) Birinci fıkradaki karine, zıya veya hasarın açıkça görünmemesi ve
eşyanın tesliminden sonra yedi gün içinde bildirilmemesi hâlinde de
geçerlidir.

\(3) Gönderilen, taşıyıcıya, teslim süresinin aşıldığını, teslimden
itibaren yirmibir gün içinde bildirmezse, gecikmeden kaynaklanan hakları
sona erer.

\(4) Teslimden sonra yapılan bildirimin yazılı olması şarttır. Bildirim,
telekomünikasyon araçları yardımıyla da yapılabilir. Bildirimde
bulunanın kim olduğu herhangi bir şekilde anlaşılıyorsa, imzaya gerek
yoktur. Sürenin korunması için bildirimin zamanında gönderilmiş olması
yeterlidir.

\(5) Zıya, hasar veya gecikme teslim sırasında bildirilirse, bu
bildirimin yukarıdaki hükümlere uygun olarak eşyayı teslim edene
yapılması yeterlidir.

**XIV - Yetkili mahkeme **

**MADDE 890**- (1) Birinci ve İkinci Kısım hükümlerine tabi taşımadan
doğan hukuki uyuşmazlıklarda, malın teslim alındığı veya teslim için
öngörülen yer mahkemesi de yetkilidir.

\(2) Fiilî taşıyıcıya karşı açılacak dava, asıl taşıyıcının yerleşim yeri
mahkemesinde, asıl taşıyıcıya karşı açılacak dava fiilî taşıyıcının
yerleşim yeri mahkemesinde de açılabilir.

**XV - Hapis hakkı**

**MADDE 891**- (1) Taşıyıcı, taşıma sözleşmesinden doğan bütün
alacakları için Türk Medenî Kanununun 950 ilâ 953 üncü maddeleri
uyarınca eşya üzerinde hapis hakkını haizdir. Hapis hakkı, 860 ıncı
maddedeki refakat belgelerini de kapsar.

11171

\(2) Taşıyıcının, eşyayı zilyetliğinde bulundurduğu veya eşya üzerinde
konişmento ve taşıma senedi aracılığı ile tasarruf hakkına sahip olduğu
sürece, hapis hakkı vardır.

\(3) Rehnin paraya çevrilmesine yönelik bildirimin gönderilene yapılması
şarttır. Gönderilen bulunamıyorsa veya malı teslim almayı reddediyorsa,
bildirim gönderene karşı yapılır.

**XVI - Birden çok taşıyıcı **

**MADDE 892**- (1) Eşyanın birden çok taşıyıcı tarafından taşınması
hâlinde, eşyanın tesliminde; son taşıyıcı önceki taşıyıcıların
alacaklarını tahsil etmek zorunda ise, önceki taşıyıcıların sahip
oldukları hakları, özellikle hapis hakkını kullanır. Son taşıyıcı hapis
hakkını haiz olduğu sürece, önceki taşıyıcıların hapis hakkı varlığını
sürdürür.

\(2) Önceki taşıyıcının alacağı, sonraki taşıyıcı tarafından ödenirse,
öncekinin alacak ve hapis hakkı sonrakine geçer.

\(3) Birinci ve ikinci fıkra hükümleri, taşımaya katılmış olan taşıma
işleri komisyoncusunun alacakları ve hakları için de uygulanır.

**XVII - Birden çok hapis hakkının sırası**

**MADDE 893**- (1) Aynı eşya üzerinde eşyanın taşınması ile bağlantılı
birden çok hapis hakkı varsa, bunlardan eşyanın taşınması ile doğrudan
doğruya bağlantılı olan hapis hakları diğerlerinden önce gelir.
Sonuncular bakımından ise, sonradan doğmuş olanlar öncekilerden önce
gelir.

**ÜÇÜNCÜ KISIM**

**Taşınma Eşyası Taşıması**

**A) Uygulanacak hükümler**

**MADDE 894**- (1) Bir evden, bürodan veya benzeri bir yerden alınıp
benzeri bir yere taşınan   eşya  “taşınma  eşyası”dır.  Konusu  taşınma
 eşyası  olan   taşıma   sözleşmesine,  bu Kısımda öngörülen hükümlerde
veya uygulanması gerekli milletlerarası sözleşmelerde aksine hüküm
bulunmadıkça, bu Kitabın Birinci ve İkinci Kısım hükümleri uygulanır.

**B) Taşıyıcının yükümlülükleri**

**MADDE 895**- (1) Taşıyıcının yükümlülükleri, mobilyaların sökülmesi ve
kurulması ile taşınma eşyasının yüklenip boşaltılmasını da kapsar.

\(2) Gönderen 864 üncü maddenin beşinci fıkrasında tanımlanan tüketici
ise, taşınma eşyasının ambalajlanması ve işaretlenmesi gibi taşıma ile
ilgili diğer işlerin yerine getirilmesi de taşıyıcının
yükümlülüğündedir.

**C) Taşıma senedi, tehlikeli mal, refakat belgeleri, bildirim ve bilgi
verme yükümlülükleri**

**MADDE 896**- (1) Gönderen, 856 ve 857 nci maddelerden farklı olarak,
taşıma senedi düzenlemekle yükümlü değildir.

\(2) Taşınma eşyası tehlikeli eşyadan sayılıyorsa ve gönderen de tüketici
ise, 861 inci maddeden farklı olarak, taşıyıcı sadece eşyadan
kaynaklanacak tehlike hakkında genel olarak bilgilendirilir.
Bilgilendirme herhangi bir şekle bağlı değildir. Taşıyıcı ayrıca,
göndereni birinci cümledeki yükümlülüğü hakkında uyarır.

11172

\(3) Gönderen tüketici ise, taşıyıcı göndereni uyulması gerekli gümrük
kuralları ve yönetime ilişkin diğer hükümler konusunda bilgilendirir.
Ancak, taşıyıcı gönderen tarafından tasarrufuna sunulan bilgi ve
belgelerin doğru ve eksiksiz olduğunu denetlemekle yükümlü değildir.

**D) Gönderenin özel hâllerde sorumluluğu**

**MADDE 897**- (1) Gönderen, verdiği zarar sebebiyle taşıyıcıya karşı
sadece 864 üncü maddenin ikinci fıkrasından farklı olarak, taşıma
sözleşmesinin ifası için gerekli olan yükleme hacminin metreküpü başına
1.500 Özel Çekme Hakkı tutarında tazminatla yükümlüdür.

**E) Sorumluluktan kurtulma sebepleri**

**MADDE 898**- (1) Kanunun 878 inci maddesinde öngörülenlerden farklı
olarak, zıyaın veya hasarın aşağıdaki sebeplerden kaynaklanması
durumunda, taşıyıcı sorumluluktan kurtulur:

a\) Taşıyıcı, değerli maden, taş, mücevher, posta pulu, madenî para,
belge veya kıymetli evrak taşıyorsa.

b\) Gönderen tarafından yapılan paketleme veya etiketleme yetersizse.

c\) Taşınan eşya gönderen tarafından işleme tabi tutulmuş, yüklenmiş veya
boşaltılmışsa.

d\) Taşıyıcı tarafından ambalajlanmamış olan eşya taşınmışsa.

e\) Taşıyıcının, muhtemel hasar tehlikesine karşı göndereni önceden
uyarmış olmasına rağmen, gönderenin ısrarıyla, büyüklüğü ve ağırlığı
itibarıyla yükleme ve boşaltma yerindeki şartlara uygun olmayan eşya
yüklenmiş veya boşaltılmışsa.

f\) Canlı hayvan veya bitki taşınmışsa.

g\) Eşya doğal veya ayıplı yapısı dolayısıyla, özellikle kırılma, işlev
bozukluğu, paslanma, bozulma veya sızma gibi sebeplerle kolaylıkla zarar
görebilecek nitelikteyse.

\(2) Oluşan zararın, durum ve şartlara göre, birinci fıkrada belirtilen
tehlikelerden kaynaklanmış olabileceği hâllerde, zararın bu
tehlikelerden doğmuş olduğu varsayılır.

\(3) Taşıyıcı, birinci fıkra hükmüne, ancak, durum ve şartlara göre
üzerine düşeni yapmış ve tüm önlemleri alıp talimatlara uymuşsa
dayanabilir.

**F) Sorumluluk sınırı**

**MADDE 899**- (1) 882 nci maddenin birinci ve ikinci fıkralarındaki
düzenlemeden farklı olarak, zıya veya hasar sebebiyle taşıyıcının
sorumluluğu, taşıma sözleşmesinin ifası için gerekli olan yükleme
hacminin metreküpü başına 1.500 Özel Çekme Hakkı ile sınırlıdır.

**G) Bildirim**

**MADDE 900**- (1) Eşyanın zıyaından veya hasara uğramasından doğan
istem hakları, 889 uncu maddenin birinci ve ikinci fıkralarından farklı
olarak;

a\) Eşyanın zıyaa veya hasara uğramış olduğu açıkça görülüyorsa, en geç
teslimi izleyen üç iş günü içinde veya

b\) Zıyaın veya hasarın açıkça görünmemesi hâlinde en geç teslimi izleyen
ondört gün içinde,

taşıyıcıya bildirilmemişse sona erer.

**H) Sorumluluğu sınırlama hakkının kaybı**

**MADDE 901**- (1) Gönderen tüketici ise, taşıyıcı veya 879 uncu maddede
anılan kişilerden biri;

11173

a\) Taşıyıcının, göndereni sözleşme yapılırken sorumluluk hükümleri
hakkında bilgilendirmemiş ve sorumluluğun genişletilmesi yönünde bir
sözleşme yapılması veya eşyanın sigorta ettirilmesi imkânlarına işaret
etmemiş olması hâlinde, 898 ve 899 uncu madde hükümleriyle bu Kitabın
İkinci Kısmında öngörülen sorumluluktan kurtulma hâllerine ve sorumluluk
sınırlamalarına dayanamaz,

b\) Taşıyıcı, gönderileni en geç malın teslimi sırasında, zarar
bildiriminin şekli ve süresi ile bu bildirimin yapılmaması hâlinde
ortaya çıkacak hukuki sonuçlar hakkında bilgilendirmemişse, 900 üncü
madde hükmüne dayanamaz.

\(2) Bilgilendirmenin yazılı, kolayca okunabilir ve anlaşılabilir biçimde
olması şarttır.

**DÖRDÜNCÜ KISIM**

**Değişik Tür Araçlar ile Taşıma**

**A) Sözleşme**

**MADDE 902**- (1) Bu Kitabın Birinci ve İkinci Kısım hükümleri,
aşağıdaki şartların tamamının bir arada varlığı hâlinde, değişik tür
araçlar ile taşıma sözleşmelerine de uygulanır:

a\) Eşyanın taşınması bütünlük gösteren bir taşıma sözleşmesine
dayanıyorsa.

b\) Bu sözleşme bağlamında taşıma değişik türde araçlarla yapılacaksa.

c\) Taraflar, her bir türdeki araç için ayrı sözleşme yapmış olsalardı,
söz konusu sözleşmelerin en az ikisi farklı hükümlere bağlı tutulacak
idiyse.

d\) Aşağıdaki hükümlerle, uygulanması gerekli milletlerarası
sözleşmelerde aksi yolda bir düzenleme yoksa.

**B) Bilinen zarar yeri**

**MADDE 903**- (1) Zıyaa, hasara veya teslimdeki gecikmeye yol açan
olayın, taşımanın hangi kısmında meydana geldiği belli ise, taşıyıcının
sorumluluğu, bu Kitabın Birinci ve İkinci Kısım hükümlerinin yerine,
taşımanın bu kısmı için ayrı bir taşıma sözleşmesi yapılmış olsaydı, o
sözleşmenin bağlı olacağı hükümlere göre belirlenir. Zıyaa, hasara veya
teslimdeki gecikmeye yol açan olayın taşımanın hangi kısmında meydana
geldiğine ilişkin ispat yükü, bunu iddia eden tarafa aittir.

**C) Bildirim ve zamanaşımı**

**MADDE 904**- (1) Zararın bildirimine ilişkin olarak, zarar yerinin
bilinip bilinmemesi veya sonradan belli olmasına bakılmaksızın, 889 uncu
madde hükmü uygulanır. Taşımanın son kısmı için ayrı bir taşıma
sözleşmesi yapılmış olsaydı, o sözleşmeye uygulanacak hükümlere uygun
bir bildirimde bulunulması hâlinde de, zararın bildirimi için öngörülmüş
olan şekil ve süreye uyulduğu kabul edilir.

\(2) Zıyaa, hasara veya teslimdeki gecikmeye dayanan istemin bağlı olduğu
zamanaşımının başlangıcı için teslim tarihinin esas alındığı durumlarda,
bu tarih eşyanın gönderilene teslimi tarihidir. İstem hakkı, zarar
yerinin belli olması hâlinde de en erken 855 inci madde uyarınca
zamanaşımına uğrar.

**D) Taşınma eşyasının taşıması**

**MADDE 905**- (1) Değişik tür araçlarla taşıma sözleşmesinin konusunu
taşınma eşyası oluşturuyorsa, sözleşmeye, bu Kitabın Üçüncü Kısım
hükümleri uygulanır. Zararın meydana geldiği taşıma kısmı hakkında,
Kanunun 903 üncü maddesi hükmü ancak Türkiye Cumhuriyeti için bağlayıcı
olan milletlerarası sözleşmelerden biri geçerliyse uygulanır.

11174

**BEŞİNCİ KISIM**

**Yolcu Taşıma**

**A) Kurallara uyma zorunluluğu**

**MADDE 906**- (1) Yolcu, taşıyıcı tarafından iç hizmetleri düzenlemek
için konulmuş kurallara uymak zorundadır.

**B) Seferin yapılamaması**

**MADDE 907**- (1) Sefer, taşıma sözleşmesinin yapılmasından sonra fakat
hareketten önce ortaya çıkan bir sebep dolayısıyla yapılmamışsa,
aşağıdaki hükümler uygulanır:

a\) Ölüm, hastalık veya bunun gibi bir mücbir sebep dolayısıyla sefer
yapılamamışsa, sözleşme, taraflardan hiçbirine tazmin yükümlülüğü
doğurmaksızın kendiliğinden geçersiz olur.

b\) Sefer, taşıma aracıyla ilgili olup taşıyıcı için kusur oluşturmayan,
iki tarafın da kusurundan doğup yolculuğa engel bulunan veya yolculuğu
tehlikeli duruma sokan bir sebep dolayısıyla yapılmamışsa, sözleşme,
taraflardan hiçbirine tazmin yükümlülüğü doğurmaksızın kendiliğinden
geçersiz olur.

c\) Sefer, taşıyıcının fiili veya ihmali sebebiyle yapılmamışsa, yolcu
tazminat  isteyebilir.

d\) Sefer, herhangi bir sebeple yapılmamış ve yolcu da o sefer için
saatinde gerekli yerde bulunamamışsa, o seferi izleyen seferlerden
birinde, aynı düzeydeki bir araçla ve aynı düzeydeki bir yerde seyahat
etme hakkını haizdir; meğerki, bu istemin yerine getirilmesi taşıyıcı
yönünden imkânsız olsun veya büyük bir mali yük oluştursun. Yolcuya
sefer öneremeyen taşıyıcı bilet ücretinin üç katı tutarında tazminat
öder. Seferin yapılamamasında taşıyıcının kusuru yoksa, yolcu aynı
şartlarla kendisine önerilen seferi, haklı bir sebep göstermeksizin
reddederse taşıma ücretini öder.

e\) (a), (b) ve (c) bentlerinde anılan hâllerde taşıyıcı, peşin almış
olduğu taşıma ücretini geri verir.

**C) Seferin gecikmesi**

**I - Hareketin gecikmesi **

**MADDE 908**- (1) Hareket, duruma ve şartlara göre yolcudan katlanması
istenemeyecek bir süre gecikirse, yolcu sözleşmeden cayıp ödediği ücreti
ve varsa zararını isteyebilir. Yolcu, gecikmeye rağmen yolculuğu
yapmışsa, sadece gecikmeden doğan zararının tazminini dava edebilir.
Cayma şekle bağlı değildir; hareket yerinden ayrılma, cayma kabul
edilir. Sözleşmeden cayılsın veya cayılmasın, gecikme nedeniyle doğmuş
herhangi bir zarar ispat edilemese bile mahkemece bilet parasının üç
misli tazminata karar verilir.

**II - Sefer sırasında**

**1. Yol değiştirme **

**MADDE 909**- (1) Taşıyıcı, sefer esnasında, tarifede bulunmayan bir
yerde durur, sebepsiz yere olağan yoldan başka bir yol izler veya diğer
bir şekilde ve kendi fiili sebebiyle gidilmesi amaçlanan yere geç
ulaşırsa, yolcu, sözleşmeden cayıp tazminat isteyebilir.

\(2) Taşıyıcı, yolcu dışında yük de taşıyorsa, yükün boşaltılması için
gerekli olan süre için sefere ara verebilir.

\(3) Bu madde hükümleri sözleşmede aksine hüküm yoksa uygulanır.

11175

**2. Zorunlu sebepler**

**MADDE 910**- (1) Sefer, Hükümet emrinden, idari bir tasarruftan,
taşımanın yapıldığı aracın onarılması zorunluluğundan veya ansızın çıkıp
yolculuğa devamı tehlikeli duruma sokan bir sebepten gecikmişse, iki
taraf arasında buna ilişkin bir sözleşme bulunmadığı takdirde, aşağıdaki
hükümler uygulanır:

a\) Yolcu, engelin kalkmasını veya onarımın sonunu beklemek istemezse,
taşıma ücretini, gidilen yol ile orantılı olarak ödeyerek sözleşmeden
cayabilir.

b\) Yolcu, taşıma aracının hareketini beklerse, sadece kararlaştırılmış
ücreti öder. Taşıma ücretine yemek dâhilse durma süresince yemek
giderini yolcu yüklenir.

**D) Seferin duraklaması **

**MADDE 911**- (1) Sefer, taşıma sözleşmesinin kurulmasından ve
hareketten sonra duraklarsa, sözleşmede aksine bir hüküm bulunmadığı
takdirde, aşağıdaki hükümler uygulanır:

a\) Yolcu kendi isteği ile yol üzerinde bulunan bir yerde yolculuktan
vazgeçerse ücretin tamamını öder.

b\) Taşıyıcı, sefere devamdan vazgeçer veya taşıyıcının kusuru sebebiyle
yolcu yol üzerinde bulunan bir yerde inmek zorunda kalırsa, taşıma
ücreti ödenmez; ödenmişse yolcu tamamını geri alır. Yolcunun tazminat
hakkı saklıdır.

c\) Sefer, yolcunun kendisini veya taşıma aracını ilgilendiren ve
taşıyıcı için kusur oluşturmayan bir sebepten duraklarsa, ücret, gidilen
yol ile orantılı olarak ödenir. Bu hâlde taraflardan hiçbiri diğerine
tazminat ödemez.

**E) Bagaj**

**I - Taşıyıcının sorumluluğu **

**MADDE 912**- (1) Yolcu, bagajı ile el bagajı için, aksine sözleşme
yoksa, ayrı ücret ödemez. Taşıyıcı, yolcunun eşyasının zıyaından veya
hasara uğramasından Kanunun 875 ilâ 886 ncı maddeleri uyarınca
sorumludur.

\(2) Yolcunun kişisel eşyasından taşıyıcı sorumludur.

**II- Taşıyıcının hapis hakkı**

**MADDE 913**- (1) Taşıyıcı, seyahat ücretinin teminatı olarak, Türk
Medenî Kanununun 950 ilâ 953 üncü maddeleri uyarınca bagaj üzerinde
hapis hakkını haizdir.

**F) Taşıyıcının sorumluluğu **

**MADDE 914**- (1) Taşıyıcı, yolcuları rahat bir yolculukla ve sağlıklı
olarak gidecekleri yere ulaştırmakla, özellikle hava, ses, yer ve çevre
kirliliğine meydan vermemek için gerekli düzeni kurmakla, gerekli diğer
tüm önlemleri almak ve mevzuatta öngörülen kurallara uymakla yükümlüdür.

\(2) Taşıyıcı, yolcuların kazaya uğramalarından doğacak zararı tazmin
eder. Yolcunun kaza sonucunda ölmesi hâlinde, onun yardımından yoksun
kalanlar uğradıkları zararın tazminini taşıyıcıdan isteyebilirler.
Ancak, taşıyıcı, kazanın kendisinin veya yardımcılarının en yüksek özeni
göstermelerine rağmen, kaçınamayacakları ve sonuçlarını
önleyemeyecekleri bir sebepten ileri geldiğini ispat ederse tazminattan
kurtulur.

11176

\(3) Taşıyıcı, bilette belirtilen yerin başka bir kişiye verilmesi,
bilette gösterilen araç yerine onunla aynı düzeyde olmayan başka bir
aracın sefere konulması, aracın belli saatten önce hareketi nedeniyle
yolcunun yetişememesi, taşıma aracında durumun gerektirdiği ilk yardım
malzemelerinin ve ilaçlarının bulundurulmaması veya bunlardan derhâl
yararlanma imkânının sağlanmamış olması sebebiyle de, ikinci fıkraya
göre sorumludur; herhangi bir zarar ispat edilmese bile taşıyıcı bilet
parasının üç katını tazminat olarak öder.

\(4) Üçüncü fıkrada gösterilen hareketleri yapan araç şoförleri, araçları
emri altında bulunduran kişiler ile araçları taşıma işinde
kullanılanlar, şikâyet üzerine, kolluk görevlileri tarafından yüz Türk
Lirasından binbeşyüz Türk Lirasına kadar idari para cezasıyla 
cezalandırılır.

**G) Yolcunun ölümü **

**MADDE 915**- (1) Yolcu, yolculuk sırasında ölürse, taşıyıcı,
mirasçıların çıkarlarını korumak için yolcuya ait bagaj ile eşyayı
ilgililerine teslim edinceye kadar bunların iyi hâlde korunmaları için
gerekli önlemleri alır.

\(2) Ölünün yakınlarından biri orada bulunuyorsa, bu işlemleri
denetleyebilir ve taşıyıcıdan, birinci fıkrada belirtilen eşyanın kendi
elinde bulunduğuna ilişkin yazılı bir beyan isteyebilir.

**H) Yönetmelik**

**MADDE 916**- (1) Yolcu taşıması, bu Kanun hükümlerine uygun olarak
Ulaştırma, Denizcilik ve Haberleşme Bakanlığınca bir yönetmelikle
düzenlenir. Yönetmelik, araç ile sürücüyü ilgilendirenler de dâhil olmak
üzere, her konuda yolculuğun güvenliğini; hava, ses, yer ve çevre
temizliğini ve diğer gereklilikleri sağlayıcı önlemleri içerir.
Yönetmelikte, bagajın teslim alındığına ilişkin belgenin şekline ve
özellikle bagajın ağırlığı ile içeriğine ilişkin kayıtlar hakkındaki
hükümler yer alır. Yönetmelikte, bagaj ağırlığını ve sorumluluğu bu
Kanundaki hükümler dışında sınırlayıcı düzenlemelere izin veren hükümler
bulunamaz.

\(2) Taşıyıcının bagajdan doğan sorumluluğu iç taşımalarda 500, dış
taşımalarda ise 1.000 Özel Çekme Hakkından fazla olmamak üzere
Ulaştırma, Denizcilik ve Haberleşme Bakanlığınca tespit edilir.

**ALTINCI KISIM**

**Taşıma İşleri Komisyoncusu**

**A) Taşıma komisyonculuğu sözleşmesi**

**MADDE 917**- (1) Taşıma işleri komisyonculuğu sözleşmesi ile
komisyoncu eşya taşıtmayı üstlenir. Bu sözleşme ile gönderen,
kararlaştırılan ücreti ödeme borcu altına girer.

\(2) Taşıma işleri komisyonculuğu bir ticari işletme faaliyetidir.

\(3) Bu Kısımdaki özel hükümler saklı kalmak üzere, komisyonculuk
sözleşmesi ve eşyanın taşınmasına ait konularda taşıma sözleşmesine
ilişkin hükümler taşıma işleri komisyonculuğuna da uygulanır.

**B) Hükümleri**

**I - Eşyanın taşıtılması**

**MADDE 918**- (1)  Eşyanın taşıtılması borcu, taşıma işinin
örgütlenmesini ve özellikle;

a\) Taşıma araçlarını ve taşıma yolunu belirlemek,

b\) Taşıma işini fiilen gerçekleştirecek taşıyıcıyı ve taşıyıcıları
seçmek, eşyanın taşıtılması için gereken taşıma, ardiye ve taşıma işleri
komisyonculuğu sözleşmelerini yapmak,

11177

c\) Taşıyıcıya ve taşıyıcılara gerekli bilgi ve talimatları vermek,

d\) Gönderenin tazminat haklarını teminat altına almak,

yükümlülüklerini kapsar.

\(2) Komisyoncunun yükümlülüklerinin kapsamına ayrıca, taşımaya ilişkin
olarak kararlaştırılmış olan eşyanın sigortalanması, ambalajlanması,
işaretlenmesi ve gümrüklenmesi gibi başkaca edimlerin yerine getirilmesi
de girer. Aksi öngörülmedikçe, komisyoncu, sadece bu edimlerin yerine
getirilmesi için gereken sözleşmeleri yapmakla yükümlüdür.

\(3) Taşıma işleri komisyoncusu, gerekli sözleşmeleri kendi veya böyle
bir yetki almış olması şartıyla, gönderen adına yapar.

\(4) Taşıma işleri komisyoncusu edimlerini yerine getirirken, gönderenin
menfaatlerini gözetmekle ve onun talimatlarına uymakla yükümlüdür.

**II - Bildirme yükümlülüğü**

**MADDE 919**- (1) Gönderen, gerektiğinde eşyayı ambalajlamak ve
işaretlemekle ve gerekli belgeleri sağlamakla, ayrıca taşıma işleri
komisyoncusunun edimlerini yerine getirebilmesi için gerekli olan
bilgileri ona vermekle yükümlüdür. Yük tehlikeli bir eşya ise gönderen,
taşıma işleri komisyoncusuna tehlikenin niteliğini, alınması gereken
önlemleri yazılı olarak ve zamanında bildirmekle yükümlüdür.

\(2) Gönderen, kendisine herhangi bir kusur yüklenmese bile taşıma işleri
komisyoncusunun;

a\) Eşyanın yetersiz ambalajlanma ve işaretlenmesinden,

b\) Yükün tehlikesi hakkında yeterli bilgi verilmemesinden veya

c\) Eşya ile ilgili resmî işlemler için gerekli olan belgelerin ve
bilgilerin eksikliğinden, yokluğundan ya da gerçeğe aykırılığından,

kaynaklanan giderlerini ve zararını karşılamakla yükümlüdür. 864 üncü
maddenin ikinci ilâ beşinci fıkraları burada da uygulanır.

**III - Ücretin muacceliyeti**

**MADDE 920**- (1) Eşyanın, taşıyıcıya veya taşıyana teslimi üzerine,
komisyoncunun ücreti ödenir.

**IV - Kesin ücret**

**MADDE 921**- (1) Ücret olarak taşıma giderlerini de içeren tek bedel
kararlaştırılmışsa, taşıma işleri komisyoncusu, taşımaya ilişkin olarak,
taşıyıcının veya taşıyanın hak ve yükümlülüklerine sahip olur. Bu
durumda komisyoncu, giderlerin ödenmesini, ancak bunun olağan olduğu
hâllerde isteyebilir.

**V - Gönderenin alacakları**

**MADDE 922**- (1) Gönderen, komisyoncunun kendi adına ve onun hesabına
yaptığı sözleşmelerden  doğan  alacaklarını,   ancak  bu  alacaklar
 komisyoncu   tarafından  kendisine devredildikten sonra ileri
sürebilir. Bu tür alacaklar ile bu alacakların yerine getirilmesi
bağlamında elde edilen edimler, komisyoncunun alacaklılarıyla olan
ilişkisinde gönderene geçmiş sayılır.

11178

**VI - Hapis hakkı **

**MADDE 923**- (1) Komisyoncu, taşıma işleri komisyonculuğu
sözleşmesinden doğan bütün alacakları için Türk Medenî Kanununun 950 ilâ
953 üncü maddeleri uyarınca eşya üzerinde hapis hakkına sahiptir. Bu
konuda ayrıca, 891 inci maddenin birinci fıkrasının ikinci cümlesi ile
üçüncü fıkrası hükümleri de kıyas yoluyla uygulanır.

**VII - Sonraki komisyoncu**

**MADDE 924**- (1) Taşımaya, taşıyıcıdan başka, bir de taşıma işleri
komisyoncusu katılıyorsa ve eşyayı bu komisyoncu teslim edecekse,
komisyoncu hakkında taşıma sözleşmesine ilişkin 892 nci madde hükmü
kıyas yoluyla uygulanır.

**VIII - Halefiyet**

**MADDE 925**- (1) Önceki taşıyıcı veya taşıma işleri komisyoncusunun
alacakları, sonraki taşıma işleri komisyoncusu tarafından ödenirse,
önceki komisyoncu veya taşıyıcının istem ve hapis hakları sonraki taşıma
işleri komisyoncusuna geçer.

**IX - Komisyoncunun taşıma işini üzerine alması**

**MADDE 926**- (1) Taşıma işleri komisyoncusu, eşyanın taşınmasını
bizzat üstlenebilir. Bu hakkını kullanırsa, taşımadan doğan haklar ve
yükümlülükler yönünden taşıyıcı veya taşıyan sayılır. Bu durumda, kendi
faaliyeti için isteyeceği ücretin yanısıra olağan taşıma ücretini de
isteyebilir.

**X - Toplama yük**

**MADDE 927**- (1) Taşıma işleri komisyoncusu kendi hesabına yapılmış
bir taşıma sözleşmesine dayanarak, eşyayı başka bir gönderenin eşyasıyla
birlikte taşıtma hakkına sahiptir.

\(2) Komisyoncu bu hakkını kullanırsa, toplama yükün taşınması konusunda 
taşıyıcının veya taşıyanın hak ve yükümlülüklerine sahip olur.

**C) Sorumluluk**

**I - Komisyoncunun sorumluluğu**

**MADDE 928**- (1) Taşıma işleri komisyoncusu, zilyetliğinde bulunan
eşyanın zıyaından ve hasarından sorumludur. 876 ilâ 878 inci, 880 ve 881
inci maddeler ile, 882 nci maddenin birinci, ikinci ve dördüncü
fıkraları ve 883 üncü, 885 ilâ 887 nci maddeler kıyas yoluyla uygulanır.

\(2) Taşıma işleri komisyoncusu, zilyetliğinde bulunan malın zıyaından
veya hasarından kaynaklanmayan bir zarardan sadece 918 inci madde
uyarınca kendisine düşen bir yükümlülüğü ihlal etmesi hâlinde
sorumludur. Tedbirli bir tacirin göstereceği özene rağmen zarar
önlenemeyecek ise komisyoncu sorumluluktan kurtulur.

\(3) Zararın oluşmasına, gönderenin bir davranışı veya eşyanın özel bir
ayıbı da sebep olmuşsa, tazminat borcunun doğmasında ve kapsamının
belirlenmesinde bu olguların ne ölçüde etkili olduğu dikkate alınır.

**II - Yardımcıların kusuru**

**MADDE 929**- (1) Taşıma işleri komisyoncusu;

a\) Kendi adamlarının,

b\) Taşımanın yerine getirilmesi için yararlandığı kişilerin,

görevlerini yapmaları sırasındaki fiil ve ihmallerinden, kendi fiil ve
ihmali gibi sorumludur.

11179

**D) Zamanaşımı**

**MADDE 930**- (1) Bu Kısımda yer alan hükümlerden doğan istemler ve
haklar bir yılda zamanaşımına uğrar.

\(2) Zamanaşımının başlangıcı, zamanaşımına uğramış bir istem veya hakkın
def’i olarak ileri sürülebilmesi bakımından ve zararın taşıma işleri
komisyoncusunun kasten veya pervasızca bir davranışla ve böyle bir
zararın meydana gelmesi ihtimalinin bilinciyle işlenmiş bir fiilinden
veya ihmalinden doğması hâlinde 855 inci madde hükümleri uygulanır.

**BEŞİNCİ KİTAP**

**Deniz Ticareti**

**BİRİNCİ KISIM**

**Gemi**

**BİRİNCİ BÖLÜM**

**Genel Hükümler**

**A) Tanımlar**

**I- Gemi, ticaret gemisi**

**MADDE 931**- (1) Tahsis edildiği amaç, suda hareket etmesini
gerektiren, yüzme özelliği bulunan ve pek küçük olmayan her araç,
kendiliğinden hareket etmesi imkânı bulunmasa da, bu Kanun bakımından
“gemi” sayılır.

\(2) Suda ekonomik menfaat sağlama amacına tahsis edilen veya fiilen
böyle bir amaç için kullanılan her gemi, kimin tarafından ve kimin adına
veya hesabına kullanılırsa kullanılsın “ticaret gemisi” sayılır.

**II- Denize, yola ve yüke elverişli gemi**

**MADDE 932**- (1) Gövde, genel donatım, makine, kazan gibi esas
kısımları bakımından, yolculuğun yapılacağı sudan ileri gelen (tamamıyla
anormal tehlikeler hariç) tehlikelere karşı koyabilecek bir gemi “denize
elverişli” sayılır.

\(2) Denize elverişli olan gemi, teşkilatı, yükleme durumu, yakıtı,
kumanyası, gemi adamlarının yeterliği ve sayısı bakımından, (tamamıyla
anormal tehlikeler hariç) yapacağı yolculuğun tehlikelerine karşı
koyabilmek için gerekli niteliklere sahip bulunduğu takdirde “yola
elverişli” sayılır.

\(3) Soğutma tesisatı da dâhil olmak üzere, eşya taşımada kullanılan
kısımları eşyanın kabulüne, taşınmasına ve muhafazasına elverişli olan
bir gemi “yüke elverişli” sayılır.

\(4) Denizde can ve mal koruma ile ilgili mevzuat hükümleri saklıdır.

**III- Tamir kabul etmez gemi, tamire değmez gemi**

**MADDE 933**- (1) Denize elverişsiz hâle gelmiş olan bir gemi bu
Kanunun uygulanması bakımından;

a\) Tamiri hiç veya bulunduğu yerde mümkün değilse ve tamir edilebileceği
bir limana götürülemezse, “tamir kabul etmez gemi”,

b\) Tamir giderleri geminin, eski ve yeni farkı gözetilmeksizin, önceki
değerinin dörtte üçünü aşacaksa, “tamire değmez gemi”,

sayılır.

11180

\(2) Önceki değer, denize elverişsizlik bir yolculuk sırasında meydana
gelmişse, geminin yolculuğa çıkarken sahip olduğu değerden; diğer
hâllerde ise, gemi denize elverişsiz hâle gelmeden önce sahip olduğu
veya gereği gibi donatılmış olması hâlinde sahip olacağı değerden
ibarettir.

**IV- Gemi adamları**

**MADDE 934**- (1) “Gemi adamları”; kaptan, gemi zabitleri, tayfalar ve
gemide çalıştırılan diğer kişilerdir.

**B) Hükümlerin uygulama alanı**

**MADDE 935**- (1) Aksini öngören kanun hükümleri saklı kalmak kaydıyla,
bu Kanunun deniz ticaretiyle ilgili hükümleri ticaret gemileri hakkında
uygulanır.

\(2) Ancak, bu Kitabın;

a\) “Gemi”, “Kaptan”, “Gemi Alacakları” ve “Cebrî İcraya İlişkin Özel
Hükümler” başlıklı Kısımları, “Çatma” ve “Kurtarma” başlıklı Bölümleri,
deniz alacaklarına karşı sorumluluğun sınırlanması hakkındaki hükümleri
ile donatanın, gemi adamlarının kusurundan doğan sorumluluğuna ilişkin
1062 nci maddesi, yatlar, denizci yetiştirme gemileri gibi sadece
gezinti, spor, eğitim, öğretim ve bilim amaçlarına tahsis edilmiş
gemilere,

b\) “Çatma” ve “Kurtarma” başlıklı Bölümleri, deniz alacaklarına karşı
sorumluluğun sınırlanması hakkındaki hükümleri ile donatanın, gemi
adamlarının kusurundan doğan sorumluluğuna ilişkin 1062 nci maddesi,
münhasıran bir kamu hizmetine tahsis edilen Devlet gemileriyle donanmaya
bağlı harp gemilerine ve yardımcı gemilere,

c\) Bayrak şahadetnamesi ile ilgili 944 üncü maddenin ikinci fıkrası ile
945, 947, 948 ve 949 uncu maddeleri, sicille ilgili 955, 956, 973 ve 991
inci maddeleri, kanuni ipotekle ilgili 1013 üncü  maddesi ve yapı
hâlinde  bulunan gemiler  üzerindeki  haklarla ilgili 1054 ilâ 1058 inci
maddeleri yabancı bir devlet veya onun vatandaşları adına Türkiye’de
yapılmakta olan gemilere de, nitelikleri ile bağdaştığı ölçüde,

uygulanır.

**C) Gemilerin hukuksal niteliği**

**I- Genel olarak**

**MADDE 936**- (1) Sicile kayıtlı olup olmadıklarına bakılmaksızın bütün
gemiler bu Kanunun ve diğer kanunların uygulanmasında taşınır
eşyadandır.

**II- Taşınmazlarla ilgili hükümlerden gemilere uygulanacak olanlar**

**MADDE 937**- (1) Bu Kanunda, İcra ve İflas Kanununun taşınmazlara
ilişkin hükümlerine tabi olacağı açıkça bildirilen gemiler hakkında 936
ncı madde hükmü uygulanmaz. 

\(2) Türk Medenî Kanununun 429 uncu maddesinin birinci fıkrasının (2)
numaralı bendi ile 444 üncü, 523 üncü ve 635 inci maddelerinin
uygulanmasında, “taşınmaz” terimine yapı hâlinde veya tamamlanmış olan
bütün gemiler ve “tapu sicili” terimine “gemi sicilleri”  de dâhildir.

**İKİNCİ BÖLÜM**

**Geminin Kimliği**

**A) Geminin adı**

**I- Seçme serbestisi**

**MADDE 938**- (1) Geminin ilk Türk maliki, gemiye dilediği adı vermekte
serbesttir. Şu kadar ki, seçilen ad karıştırılmaya yol açmayacak şekilde
başka gemilerin adlarından farklı olmalıdır.

11181

\(2) Gemi tasdiknamesi verilmiş olan bir geminin adı Ulaştırma,
Denizcilik ve Haberleşme Bakanlığının izniyle değiştirilebilir.

**II- Gövde üzerine yazılma zorunluluğu**

**MADDE 939**- (1) Sicile kayıtlı bir geminin bordasının her iki
tarafına adı, kıçına da adı ile bağlama limanı; silinmez, bozulmaz ve
kolayca okunacak harflerle yazılır.

**B) Geminin bayrağı**

**I- Türk Bayrağını çekme hakkı ve yükümlülüğü**

**MADDE 940**- (1) Her Türk gemisi Türk Bayrağı çeker.

\(2) Yalnız Türk vatandaşının malik olduğu gemi, Türk gemisidir.

\(3) Birden fazla kişiye ait olan gemiler;

a\) Paylı mülkiyet hâlinde, payların çoğunluğunun,

b\) Elbirliğiyle mülkiyet hâlinde, maliklerinin çoğunluğunun,

Türk vatandaşı olması şartıyla Türk gemisi sayılırlar.

\(4) Türk kanunları uyarınca kurulup da;

a\) Tüzel kişiliğe sahip olan kuruluş, kurum, dernek ve vakıflara ait
olan gemiler, yönetim organını oluşturan kişilerin çoğunluğunun Türk
vatandaşı olması,

b\) Türk ticaret şirketlerine ait olan gemiler, şirketi yönetmeye yetkili
olanların çoğunluğunun Türk vatandaşı olmaları ve şirket sözleşmesine
göre oy çoğunluğunun Türk ortaklarda bulunması, anonim ve sermayesi
paylara bölünmüş komandit şirketlerde ayrıca payların çoğunluğunun nama
yazılı ve bir yabancıya devrinin şirket yönetim kurulunun iznine bağlı
bulunması,

şartıyla Türk gemisi sayılırlar.

\(5) Türk ticaret siciline tescil edilen donatma iştiraklerinin
mülkiyetindeki gemiler, paylarının yarısından fazlası Türk
vatandaşlarına ait ve iştiraki yönetmeye yetkili paydaş donatanların
çoğunluğunun Türk vatandaşı olması şartıyla Türk gemisi sayılırlar.

**II- İstisnaları**

**MADDE 941**- (1) Bir Türk gemisi, kendilerine ait olduğu takdirde Türk
Bayrağı çekme hakkını kaybedeceği kişilere, en az bir yıl süreyle kendi
adlarına işletilmek üzere bırakılmış olursa, malikin istemi üzerine
Ulaştırma, Denizcilik ve Haberleşme Bakanlığı, bırakma süresince, o ülke
kanunları buna imkân sağlıyorsa geminin yabancı bayrak çekmesine  izin
verebilir. Bu izin sona ermedikçe veya kanuni sebeplerle geri
alınmadıkça gemi Türk Bayrağı çekemez.

\(2) Türk gemisi olmayan bir gemi, ona Türk Bayrağı çekebilecek kişilere
en az bir yıl süreyle kendi adlarına işletilmek üzere bırakılmışsa,
malikin rızası alınmış olmak, Türk mevzuatının kaptan ve gemi zabitleri
hakkındaki hükümlerine uyulmak ve yabancı kanunda da bunu engelleyen bir
hüküm bulunmamak şartıyla, Ulaştırma, Denizcilik ve Haberleşme Bakanlığı
geminin Türk Bayrağı çekmesine izin verebilir. Şu kadar ki, izin alan
kişi, her iki yılda bir, izin için gerekli şartların varlığını
sürdürdüğünü ispatlamakla yükümlüdür.

\(3) İkinci fıkrada belirtilen gemiler, Ulaştırma, Denizcilik ve
Haberleşme Bakanlığınca tutulacak özel bir sicile kaydolunur.

11182

**III- Türk Bayrağı çekme hakkının kaybedilmesi**

**MADDE 942**- (1) 940 ıncı madde ile 941 inci maddenin ikinci
fıkrasında yazılı şartlardan birinin ortadan kalkmasıyla gemi Türk
Bayrağı çekme hakkını kaybeder. Bu durum gecikmeksizin Ulaştırma,
Denizcilik ve Haberleşme Bakanlığına bildirilir. Müsteşarlık en çok altı
ay için daha geminin Türk Bayrağı çekmesine izin verebilir.

**IV- Hakkın ispatı**

**1. Gemi tasdiknamesi**

**MADDE 943**- (1) Geminin Türk Bayrağını çekme hakkı, gemi tasdiknamesi
ile ispat olunur.

\(2) Gemi tasdiknamesi alınmadıkça, Türk Bayrağını çekme hakkı
kullanılamaz.

\(3) Gemi tasdiknamesi veya bunun sicil müdürlüğünce onaylanmış bir özeti
veya bayrak şahadetnamesi yolculuk sırasında devamlı olarak gemide
bulundurulur.

**2. Bayrak şahadetnamesi**

**MADDE 944**- (1) Türkiye dışında bulunan bir gemi Türk Bayrağını çekme
hakkını elde ederse, geminin bulunduğu yerdeki Türk konsolosu tarafından
Türk Bayrağını çekme hakkına dair verilecek “bayrak şahadetnamesi” gemi
tasdiknamesi yerine geçer. Bayrak şahadetnamesi, düzenlendiği günden
itibaren ancak bir yıl için geçerlidir; yolculuk, mücbir sebep yüzünden
uzadığı takdirde süre de uzar.

\(2) Türkiye’de yapılmış olup da 940 ıncı madde gereğince Türk Bayrağını
çekme hakkına sahip bulunmayan gemilere, Ulaştırma, Denizcilik ve
Haberleşme Bakanlığınca, teslim edilecekleri yere kadar geçerli olmak
üzere bir bayrak şahadetnamesi verilebilir.

\(3) 941 inci maddenin ikinci fıkrası ile 942 nci maddede yazılı
hâllerde, bayrak şahadetnamesi, izin süresi için geçerli olmak üzere
Ulaştırma, Denizcilik ve Haberleşme Bakanlığınca düzenlenir.

**3. Muaf olma**

**MADDE 945**- (1) Onsekiz gros tonilatodan küçük gemilerle 935 inci
maddenin ikinci fıkrasının (a) bendinde yazılı gemiler, gemi
tasdiknamesine ve bayrak şahadetnamesine ihtiyaç olmaksızın Türk Bayrağı
çekebilirler.

**C) Geminin bağlama limanı**

**MADDE 946**- (1) Bir geminin bağlama limanı o gemiye ait seferlerin
yönetildiği yerdir.

**D) Ceza hükümleri**

**I- Suç oluşturan fiiller**

**1. Kanuna aykırı şekilde bayrak çekme**

**MADDE 947**- (1) Türk Bayrağı çekme hakkı olmamasına rağmen Türk
Bayrağı çeken veya Türk Bayrağı çekmesi gerekirken başka bir devletin
bayrağını çeken geminin kaptanı altı aya kadar hapis veya adli para
cezasıyla cezalandırılır.

**2. Tasdikname veya şahadetname almadan ve gemide bulundurmadan bayrak
çekme**

**MADDE 948**- (1) 945 inci maddede yazılı gemiler hariç, gemi
tasdiknamesini veya onun onaylı suretini yahut bayrak şahadetnamesini
almaksızın Türk Bayrağı çeken geminin kaptanı, dört aya kadar hapis veya
ikiyüz güne kadar adli para cezasıyla cezalandırılır.

\(2) Gemi tasdiknamesi veya onun onaylı sureti veya bayrak
şahadetnamesini gemide bulundurmayan kaptan iki aya kadar hapis veya yüz
güne kadar adli para cezasıyla cezalandırılır.

11183

**3. Harp gemileri ile istihkâmlar önünde ve limanda bayrak çekmemek**

**MADDE 949**- (1) Harp gemileri ile sahil istihkâmları önünde ve Türk
limanlarına girerken veya çıkarken ticaret gemisine bayrak çekmeyen
kaptan üç aya kadar hapis veya adli para cezasıyla cezalandırılır.

**4. Geminin adının ve bağlama limanının yazılmaması**

**MADDE 950**- (1) Sicile kayıtlı bir geminin bordasının iki yanına
adının, kıçına da adı ile bağlama limanının usulüne uygun olarak
yazılması yükümlülüğüne uymayan kaptan üç aya kadar hapis veya adli para
cezasıyla cezalandırılır.

**II- Ortak hükümler**

**1. Kusur**

**MADDE 951**- (1) 947 ilâ 950 nci maddelerde tanımlanan suçlar
dolayısıyla cezaya hükmolunabilmesi için, fiilin kasten işlenmesi
gerekir.

**2. Suçun işlendiği yer ve işleyenin vatandaşlığı**

**MADDE 952**- (1) 947 ve 948 inci maddelerde öngörülen fiiller yabancı
bir ülkede veya açık denizde bir Türk veya yabancı tarafından işlenmiş
olsa bile cezalandırılır.

**E) Tüzük**

**MADDE 953**- (1) Gemi tasdiknamesiyle bayrak şahadetnamesinin nasıl
düzenleneceği, geminin adının gemi üzerine nasıl yazılacağı ve bu Bölüm
hükümlerinin uygulama şekli bir tüzük ile belirlenir.

**ÜÇÜNCÜ BÖLÜM**

**Gemi Sicili**

**A) Genel hükümler**

**I- Sicil müdürlükleri ve bölgeleri**

**MADDE 954**- (1) Türk gemileri için, Ulaştırma, Denizcilik ve
Haberleşme Bakanlığının uygun göreceği yerlerde gemi sicili tutulur.

\(2) Gemi sicilleri, liman başkanlığı nezdinde çalışan sicil müdürlükleri
tarafından, o yerde deniz ticareti işlerine bakmakla görevli asliye
ticaret mahkemesinin, bulunmadığı takdirde asliye ticaret mahkemesinin,
o da yoksa ticaret davalarına bakmakla görevli asliye hukuk mahkemesinin
gözetimi altında tutulur. Bir yerde ticaret davalarına bakan birden çok
mahkeme varsa, gemi sicilinin tutulmasını gözetecek mahkemeyi Adalet
Bakanlığının önerisi üzerine Hâkimler ve Savcılar Yüksek Kurulu
belirler.

\(3) Türk Medenî Kanununun 1007 nci maddesi gemi sicilleri hakkında da
geçerlidir.

**II- Yetkili sicil müdürlüğü**

**MADDE 955**- (1) Gemi, bağlama limanının tabi olduğu sicil
müdürlüğünce tescil olunur.

\(2) Bir geminin seferleri yabancı bir limandan veya bir kara kentinden
yahut bizzat gemiden yönetildiği takdirde, malik, gemisini dilediği yer
siciline tescil ettirebilir.

\(3) Malikin, Türkiye’de yerleşim yeri veya ticari işletmesi yoksa, bu
Kanunda yazılı hakları kullanmak ve görevleri yerine getirmek üzere,
sicil müdürlüğüne o bölgede oturan bir temsilci göstermesi gereklidir.

**III- Tescili caiz gemiler**

**MADDE 956**- (1) Gemi siciline, 940 ıncı madde gereğince Türk
Bayrağını çekme hakkına sahip ticaret gemileri ile 935 inci maddenin
ikinci fıkrasının (a) ve (c) bentlerinde yazılı gemiler kaydolunur.

11184

**IV- Tescili zorunlu gemiler**

**MADDE 957**- (1) Onsekiz gros tonilatoda ve daha büyük her ticaret
gemisinin maliki, tescil isteminde bulunmak zorundadır.

**V- Tescili caiz olmayan gemiler**

**MADDE 958**- (1) Türk gemisi olmayan gemilerle, yabancı bir gemi
siciline kayıtlı bulunan Türk gemileri, donanmaya bağlı harp gemileri,
yardımcı gemiler ve Devlet, il özel idaresi, belediye ve köy ile diğer
kamu tüzel kişilerine ait münhasıran bir kamu hizmetinin görülmesine
özgülenmiş gemiler Türk Gemi Siciline tescil olunamaz.

**B) Geminin tescili**

**I- İstem**

**1. Şekli**

**MADDE 959**- (1) Gemi, ancak malikin veya maliklerinden birinin istemi
üzerine gemi siciline tescil olunur.

\(2) İstem dilekçeyle yapılır.

**2. İçeriği**

**MADDE 960**- (1) Tescil istemiyle birlikte aşağıdaki hususlar
bildirilir:

a\) Geminin adı.

b\) Türü ve yapımında kullanılmış olan esas malzeme.

c\) Bağlama limanı.

d\) Belirlenmesi mümkünse, yapıldığı yer ve kızaktan indiği yıl.

e\) Resmî ölçme sonuçları ve makine gücü.

f\) Geminin maliki;

1\. Gerçek kişi ise, adı ve soyadı, T.C. kimlik numarası, varsa ticaret
unvanı ve kayıtlı bulunduğu ticaret sicili müdürlüğü ile sicil numarası.

2\. Ticaret şirketi ise, şirketin türü, ticaret unvanı ve tescil olunduğu
ticaret sicili müdürlüğü ile sicil numarası.

3\. Diğer tüzel kişilerden ise, adı ve merkezi.

4\. Donatma iştiraki ise, tacir sıfatına sahip olduğu takdirde ticaret
unvanı ile paydaş donatanların ad ve soyadları, varsa T.C. kimlik
numarası ile gemi paylarının miktarı ve varsa gemi müdürünün adı ve
soyadı ve T.C. kimlik numarası.

g\) İktisap sebebi.

h\) Türk Bayrağını çekme hakkına esas oluşturan sebepler.

i\) 955 inci maddenin üçüncü fıkrasında yazılı hâlde temsilcinin adı,
soyadı, TC kimlik numarası ve adresi.

**3. Belgeler**

**a) Genel olarak**

**MADDE 961**- (1) 960 ıncı maddenin birinci fıkrasının (c), (d), (f) ve
(g) bentlerinde yazılı hususlarla makine gücüne ait beyanların
doğruluğunun kuvvetle muhtemel olduğunun anlaşılması, bayrak çekme
hakkının dayandığı olgularla ölçme sonuçlarının belgelenmesi zorunludur.

\(2) Gemi yurt içinde henüz resmen ölçülmemiş ise, mesaha şahadetnamesi
yerine geçmek üzere Türkiye dışında yapılmış ölçmeye ilişkin belgenin
veya onaylı başka bir belgenin sunulması yeterlidir.

11185

\(3) Gemi tamamen veya kısmen yurt içinde yapılmışsa, yapı hâlindeki
gemilere özgü sicilde kayıtlı bulunup bulunmadığına ilişkin yapım yeri
sicil müdürlüğünden alınacak bir belgenin verilmesi zorunludur.

**b) Yabancı sicile kayıtlı gemiler için**

**MADDE 962**- (1) Daha önce yabancı bir gemi siciline kayıtlı bulunan
bir Türk gemisinin, Türk Gemi Siciline kaydolabilmesi için artık yabancı
gemi siciline kayıtlı olmadığını kuvvetle muhtemel gösteren belgelerin
sicil müdürlüğüne sunulması gerekir.

\(2) Tescili zorunlu bir gemi, yabancı bir gemi siciline kayıtlı ise
malikinin bu kaydı sildirmesi ve durumu belgelendirmesi gerekir;
imkânsızlık hâlinde bundan vazgeçilebilir.

**II- Tescil**

**1. Tescil edilecek hususlar**

**MADDE 963**- (1) Bir geminin kaydında 960 ıncı maddenin birinci
fıkrasının (a) ilâ (g) ve (i) bentlerinde yazılı hususlarla ölçmeyi
ispatlayan belgenin niteliği, geminin kaydolunduğu gün ve sicil numarası
sicile geçirilir. Geminin malik veya maliklerinin vatandaşlığı, geminin
bir ticaret şirketine, diğer bir tüzel kişiye veya donatma iştirakine
ait olması hâlinde, Türk gemisi sayılabilmesi için gerekli nitelikleri
taşıdığı hususu ayrıca sicile kaydedilir. Kayıt, yetkili sicil memuru
tarafından imzalanır.

\(2) Gemi henüz tescil edilmeden önce herhangi bir kişi kendisinin malik
olduğunu ileri sürerek tescil isteminde bulunan kişinin mülkiyetine
itiraz ederse, gemi tescil edilmekle beraber itiraz eden lehine sicile
şerh verilir.

\(3) Gemi, yapı hâlindeki gemilere özgü sicile tescil edilmişse, o sicile
kayıtlı bulunan gemi ipotekleri, sahip oldukları dereceler saklı kalmak
şartıyla, gemi siciline resen geçirilir. Geminin tescil olunduğu, yapı
hâlindeki gemilere özgü sicili tutan memura bildirilir.

**2. Değişiklikler**

**MADDE 964**- (1) Gemi siciline tescil edilen hususlarda meydana gelen
değişikliklerin sicile geçirilmek üzere bir dilekçe ile sicil
müdürlüğüne bildirilmesi gerekir.

\(2) 941 inci maddenin birinci fıkrası gereğince Türk Bayrağı yerine
diğer bir bayrak taşımasına izin verilmiş olan geminin ne süreyle Türk
Bayrağı çekemeyeceği sicil müdürlüğüne bildirilir ve bu husus tescil
edilir. İzin sona erer veya geri alınırsa bu olgu da tescil olunur.

\(3) Gemi kurtarılamayacak şekilde batar veya tamir kabul etmez bir hâle
gelir yahut her ne suretle olursa olsun Türk Bayrağını çekme hakkını
kaybederse, bu hususların da gecikmeksizin sicil müdürlüğüne
bildirilmesi gerekir.

\(4) Birinci ilâ üçüncü fıkralara göre yapılması gereken istemleri gemi
maliki ve donatma iştirakinde gemi müdürü de yapmak zorundadır. İstemde
bulunması gerekenler birden fazla ise bunlardan birinin istemi
yeterlidir. Malik birden fazla kişi tarafından temsil edilen bir tüzel
kişiyse aynı esas geçerlidir.

\(5) Değişikliğin tesciline 960, 961 ve 963 üncü maddeler nitelikleriyle
bağdaştığı ölçüde uygulanır.

11186

**C) Silinme**

**I- İstem üzerine**

**MADDE 965**- (1)** ** Gemi, kurtarılamayacak şekilde batar veya tamir
kabul etmez hâle gelir yahut her ne suretle olursa olsun Türk Bayrağını
çekme hakkını kaybederse, istem üzerine sicilden kaydı silinir. Tescili
isteğe bağlı olan gemilerin kaydı malik veya maliklerinin istemi üzerine
sicilden silinir.

\(2) Geminin tamir kabul etmez hâle gelmesi sebebiyle kaydının silinmesi
istendiğinde, sicil memuru, tescil edilmiş gemi ipoteği alacaklılarını
gerektiğinde 966 ncı maddede yazılı usule göre yapılacak ilan ile
durumdan haberdar ederek belirleyeceği uygun bir süre içinde
itirazlarını bildirmeye çağırır. Süresi içinde bildirilen itirazların
yerinde görülmediğine dair mahkemece verilen kararın kesinleşmesi
üzerine geminin kaydı silinir.

\(3) Gemi, Türk Bayrağını çekme hakkını kaybederse, kaydı, ancak ipotek
alacaklılarının ve gemi sicilindeki kayıt ve belgelere göre ipotek
üzerinde hak sahibi olan üçüncü kişilerin onayı ile sicilden
silinebilir. Kaydın silinmesi istemi ile birlikte onay belgelenmemişse,
geminin Türk Bayrağını çekme hakkını kaybettiği gecikmeksizin gemi
siciline kaydolunur. Bu kayıt, gemi üzerinde tescil edilmiş gemi
ipotekleri bulunmadıkça, geminin kaydının silinmesi hükmündedir. Şu
kadar ki, geminin cebrî icra yoluyla 940 ıncı maddede yazılı niteliklere
sahip olmayan bir kişiye satılması hâlinde 1388 inci maddenin ikinci
fıkrası, cebrî icra yurt dışında vuku bulmuş ise 1350 nci maddenin
birinci fıkrasının ikinci ve üçüncü cümleleri hükümleri saklıdır.

\(4) Tescili isteğe bağlı olan gemilere ait kayıtların sadece
maliklerinin istemleri üzerine silinebilmesi için ipotekli alacaklıların
ve gemi sicilinin içeriğine göre ipotek üzerinde hak sahibi olan üçüncü
kişilerin buna onay vermeleri şarttır.

**II- Resen**

**1. Genel şartları**

**MADDE 966**- (1) Esaslı şartlarından birinin var olmaması sebebiyle
tescili caiz olmayan bir gemi tescil edilmiş olur veya 964 üncü maddenin
üçüncü fıkrasında yazılı hâllerden birinin ortaya çıktığı sicil
müdürlüğüne bildirilmezse, 33 üncü madde hükmü uygulanır. Şu kadar ki,
durumun sicile kayıtlı diğer hak sahiplerine de bildirilmesi gereklidir.
Malik ve diğer hak sahiplerinin  kimler olduğu veya yerleşim  yerleri
belli  değilse,  silinmeye  çağrı ve belirlenen süre, Türkiye Ticaret
Sicili Gazetesi ile uygun görülen diğer bir gazetede ve varsa şirketin
internet sitesinde ilan edilir ve ilan belgesi sicil müdürlüğü ve
mahkeme divanhanesine asılır.

\(2) Geminin kaydı ancak kaçınma ve itiraz sebeplerinin süresi içinde
bildirilmemesi veya bunların mahkemece yerinde görülmediğine dair
verilen kararın kesinleşmesi hâlinde sicilden silinebilir. Bir ipotekli
alacaklı, gemi ipoteğinin hâla var olduğunu ileri sürerek Türk Bayrağını
çekme hakkını kaybetmiş olan bir geminin sicilden silinmesine itiraz
ederse, kayıt silinmeyip sadece geminin Türk Bayrağını çekme hakkını
kaybettiği tescil olunur.

**2. Özel hâller**

**MADDE 967**- (1) Tescil edilmiş bir gemi hakkında yirmi yıldan beri
hiçbir kayıt işlemi yapılmamış ve Ulaştırma, Denizcilik ve Haberleşme
Bakanlığından alınan bilgiye göre de geminin artık var olmadığına veya
denizcilikte kullanılamayacak hâle geldiğine kanaat getirilmiş olursa,
gemi üzerinde ipotek veya intifa hakkı tescil edilmiş bulunmadığı
takdirde, sicil memurunun önerisi üzerine mahkeme, 966 ncı maddede
yazılı usule gerek kalmaksızın, gemi kaydının silinmesine karar verir.

11187

**D) Gemi tasdiknamesi**

**I- İçeriği**

**MADDE 968**- (1) Sicil müdürlüğü, geminin sicile kaydolunduğuna
ilişkin bir gemi tasdiknamesi düzenler. Tasdiknameye, sicil kayıtları
aynen ve tam olarak geçirilir.

\(2) Gemi tasdiknamesinde ayrıca geminin tescili için aranan belgelerin
ibraz edildiği ve onun Türk Bayrağını çekme hakkına sahip olduğu da
gösterilir.

\(3) Gemi malikine istemi üzerine gemi tasdiknamesinin onaylı bir özeti
verilir. Bu özete yalnız 960 ıncı maddenin birinci fıkrasının (a) ilâ
(f) bentlerinde yazılı hususlarla geminin Türk Bayrağını çekme hakkına
sahip olduğu yazılır.

**II- Yeniden düzenlenmesi**

**MADDE 969**- (1) Yeni bir gemi tasdiknamesinin verilebilmesi için
eskisinin ibrazı veya zıyaa uğradığının inandırıcı bir şekilde ortaya
konması şarttır. Gemi tasdiknamesinin onaylı özeti hakkında da aynı
hüküm geçerlidir.

\(2) Geminin yabancı ülkede bulunması hâlinde sicil müdürlüğü yeni
tasdiknameyi, eskisinin iadesi karşılığında kaptana verilmek üzere
mahalli Türk makamlarına gönderir.

**III- Değişiklikler**

**MADDE 970**- (1) Gemi siciline geçirilen her kayıt gecikmeksizin gemi
tasdiknamesine de yazılır. Bir gemi payının devrinin sınırlanmasına
ilişkin kayıtlar hakkında bu hüküm uygulanmaz.

**IV- İbraz zorunluluğu**

**MADDE 971**- (1) Gemi siciline tescil olunan hususlarda meydana
gelecek değişikliklerle gemi mülkiyetinin geçişi veya bir gemi payının
iktisabı hâlinde değişikliği istemekle yükümlü olanlar, gemi
tasdiknamesini ve varsa onaylı özetini sicil müdürlüğüne ibraz etmek
zorundadırlar. Gemi bağlama limanında veya sicil müdürlüğünün bulunduğu
limanda olduğu sürece kaptan da istemde bulunmakla yükümlüdür.

\(2) 965 inci maddenin birinci ve üçüncü fıkralarında yazılı hâllerde
gemi tasdiknamesi ve varsa özeti geri alınarak iptal olunur.

**E) Sicil işlemlerini yaptırmaya davet**

**MADDE 972**- (1) Bir hususun gemi siciline kaydını, kaydın
değiştirilmesini veya silinmesini istemekle yahut bu işlemlerin
yapılabilmesi için gerekli belgeleri ibraz etmekle yükümlü olan kişiler,
bu işlemleri gerektiren hususları öğrendikten sonra onbeş gün içinde
yükümlülüklerini yerine getirmedikleri takdirde haklarında 33 üncü madde
hükmü uygulanır.

\(2) Resen silinmeye ilişkin 966 ncı madde hükmü saklıdır.

**F) Hükümleri**

**I- Sicilin açıklığı**

**MADDE 973**- (1) Gemi sicili açıktır. Herkes sicil kayıtlarını
inceleyebilir ve giderini ödemek şartıyla onaylı veya onaysız
örneklerini alabilir.

\(2) Haklı bir menfaatinin olduğunu inandırıcı bir şekilde ortaya koyan
bir kişi, sicil dosyalarını, bir kaydın tamamlanabilmesi için gemi
sicilinde kendilerine gönderme yapılan belgeleri ve henüz sonuçlanmamış
tescil istemlerini de incelemeye ve onların örneklerini almaya
yetkilidir.

11188

**II- Sicil karineleri**

**MADDE 974**- (1) Gemi sicilinde malik olarak kayıtlı bulunan kişi,
geminin maliki sayılır.

\(2) Gemi sicilinde lehine bir gemi ipoteği veya ipotek üzerinde bir hak
yahut bir intifa hakkı tescil edilmiş olan kişi o hakkın sahibi sayılır.

\(3) Tescil olunmuş bir hak sicilden silinirse o hakkın artık var
olmadığı kabul edilir.

\(4) Türk Medenî Kanununun 992 nci maddesinin ikinci fıkrası hükmü
saklıdır.

**III- Sicilin gerçek hukuki duruma uygun hâle getirilmesi**

**MADDE 975**- (1) Gemi sicilinin içeriği; mülkiyet, gemi ipoteği,
ipotek üzerindeki bir hak, intifa hakkı yahut 983 üncü maddenin birinci
fıkrasının ikinci cümlesinde yazılı türden bir tasarruf sınırlaması
bakımından gerçek hukuki duruma uymadığı takdirde, hakkı tescil
edilmemiş veya yanlış tescil edilmiş yahut var olmayan bir hakkın veya
sınırlamanın tescili sonucunda hakkı ihlal edilmiş kişi, değişiklik
sonucunda hakkı ihlal edilecek olan kişiden kaydın değiştirilmesine onay
vermesini isteyebilir.

\(2) Gemi sicili, ancak birinci fıkra gereğince yükümlü olan kişinin
hakkı tescil edildikten sonra değiştirilebilecekse, bu kişi, istem
üzerine hakkını tescil ettirmek zorundadır.

\(3) Birinci ve ikinci fıkralarda yazılı bulunan değişikliği isteme
hakları zamanaşımına uğramaz.

**IV- İtirazlar**

**MADDE 976**- (1) 975 inci maddede yazılı hâllerde gemi siciline, sicil
kaydının doğru olmadığı hakkında bir itiraz tescil olunabilir.

 (2) İtiraz, bir ihtiyati tedbir kararına yahut sicildeki kaydın
değiştirilmesi sonucunda hakkı zarar görecek olan kişinin onayına dayalı
olarak sicile geçirilir. İhtiyati tedbir kararının verilmesinde hakkın
tehlikede olduğuna dair yaklaşık ispat şartı aranmaz.

**V- Şerhler**

**1. Verilebilecekleri hâller**

**MADDE 977**- (1) Bir gemi veya gemi ipoteği üzerinde bir hakkın
kurulmasını veya kaldırılmasını yahut böyle bir hakkın içeriği veya
derecesinin değiştirilmesini isteyebilmek hakkını teminat altına almak
için gemi siciline şerh verilebilir. Gelecekte doğacak veya şarta bağlı
bir istem hakkının teminat altına alınması amacıyla gemi siciline şerh
verilmesi mümkündür.

\(2) Şerhten sonra gemi veya ipotek üzerinde yapılacak tasarruflar, şerh
ile teminat altına alınan hakkı ihlal ettiği ölçüde geçerli değildir.
Tasarrufun cebrî icra veya ihtiyati haciz yoluyla yahut iflas idaresi
tarafından yapılması hâllerinde de hüküm böyledir.

\(3) Şerh ile teminat altına alınan hakkın derecesini belirlemede şerh
tarihi esas tutulur.

\(4) Hak, şerh verilmek suretiyle teminat altına alındığı ölçüde
yükümlünün mirasçısı, sorumluluğunun sınırlı olduğunu ileri süremez.

**2. Verilmesi**

**MADDE 978**- (1) Şerh, bir ihtiyati tedbir kararına yahut şerh
sonucunda gemisi veya hakkı sınırlanan kişinin onayına dayalı olarak
verilir. İhtiyati tedbir kararının verilmesinde hakkın tehlikede
olduğuna dair yaklaşık ispat şartı aranmaz.

11189

**3. Sağladığı hak**

**MADDE 979**- (1) Mülkiyetin, gemi ipoteğinin veya ipotek üzerindeki
hakkın yahut bir intifa hakkının iktisabı, lehine şerh verilen kişiye
karşı geçersiz olduğu takdirde, şerh sahibi, şerh ile teminat altına
alınan istem hakkının gerçekleşmesi için gerekli olan tescile veya
silinmeye onay vermesini iktisap edenden isteyebilir.

\(2) İstem hakkının bir devir yasağıyla teminat altına alınmış olması
hâlinde de birinci fıkra hükmü uygulanır.

**4. Hükümden düşmesi**

**MADDE 980**- (1) Sicile şerh verilmek suretiyle istem hakkı teminat
altına alınmış bulunan alacaklı belli olmaz ve bir gemi ipoteği
alacaklısının hakkının iptali için 1052 nci maddede belirtilen şartlar
mevcut olursa, alacaklı, ilan yoluyla çağrılarak hakkının iptaline karar
verilebilir. İptale karar verilmekle şerh de hükümden düşer.

**5. Silinmesi**

**MADDE 981**- (1) Şerh sonucunda gemisi veya hakkı sınırlandırılan
kişi, şerh ile teminat altına alınan istem hakkının ileri sürülmesini
sürekli olarak imkânsız kılan bir def’e sahip bulunduğu takdirde
alacaklıdan şerhin silinmesini isteyebilir.

**VI- İtiraz veya şerhin kalkması**

**MADDE 982**- (1) İtiraz veya şerh bir ihtiyati tedbir kararına dayalı
olarak tescil edilmişse, tedbirin kalkması veya düşmesiyle itiraz veya
şerh de kalkar.

**VII- Sicile güven ilkesi**

**MADDE 983**- (1) Hukuki bir işlem ile bir geminin mülkiyetini, intifa
hakkını, gemi ipoteğini veya ipotek üzerindeki bir hakkı iktisap eden
kişi lehine gemi sicilinin içeriği, bu haklarla ilgili olduğu ölçüde
doğru sayılır; meğerki, iktisap eden kişi kaydın doğru olmadığını bilmiş
veya bilmesi gerekmiş olsun. Hak sahibinin kayıtlı bir hak üzerindeki
tasarruf yetkisi belli bir kişi lehine sınırlanmış ise, bu sınırlama
iktisap eden hakkında ancak gemi sicilinde yazılı olması veya onun sicil
kaydının doğru olmadığını bilmesi veya bilmesinin gerekmesi şartıyla
hüküm ifade eder.

\(2) Hakkın iktisabı için tescil şart olan hâllerde, kaydın doğru
olmadığının bilinmesi bakımından tescili istem tarihi asıldır.

\(3) Gemi sicilinde lehine bir hak tescil edilmiş olan bir kişiye bu
hakkı sebebiyle bir edimde bulunulması veya bu kişinin üçüncü bir kişi
ile, sicile kayıtlı bir hak üzerinde birinci fıkrada yazılı olanlar
dışında bir tasarruf işlemi yapılması hâllerinde de birinci ve ikinci
fıkra hükümleri uygulanır.

**G) Zamanaşımı**

**MADDE 984**- ** **(1) Tescil edilmiş ayni haklardan doğan istem
hakları, tescil devam ettiği sürece zamanaşımına tabi değildir. Belli
zamanda ifası gerekip de birikmiş olan edimlerle tazminat ödenmesine
ilişkin istem hakları bunun istisnasını oluşturur.

\(2) Sicile kayıtlı bir itiraza konu olan haklar da sicile kayıtlı haklar
hükmündedir.

\(3) Gemi ipoteğinin tescili, alacak hakkında zamanaşımının işlemesine
engel olur.

**H) Kayıt giderleri**

**MADDE 985**- (1) Aksi kararlaştırılmadıkça gemi veya gemi payı
üzerindeki mülkiyetin geçirilmesine veya diğer bir ayni hakkın
kurulmasına veya devrine ilişkin kayıt giderleri, bunun için gerekli
senet ve belge giderleri de dâhil olmak üzere, hakkı iktisap edene
aittir.

11190

\(2) Kendisi ile yükümlü arasındaki hukuki ilişkiden aksi anlaşılmadıkça
bir kaydın değiştirilmesi isteminde bulunan kişi, değişiklik ile bunun
için gerekli beyanların giderlerine katlanır.

**İ) Yapı hâlindeki gemilere özgü sicil**

**I- Genel olarak**

**MADDE 986**- (1) Yapı hâlindeki bir gemi, malikin istemi üzerine veya
yapı üzerinde bir gemi ipoteğinin kurulması yahut yapının ihtiyati ya da
kesin haczi veya tersane sahibinin gemi ipoteğinin kurulmasına yönelik
istem hakkını teminat altına almak amacıyla sicile şerh verilmesi söz
konusu olduğu takdirde yapı hâlindeki gemilere özgü sicile kaydolunur.

\(2) Yapı, yapım yerinin bağlı bulunduğu sicil müdürlüğünce tescil
olunur. Yapı, bu sicil müdürlüğünün yetki çevresi dışındaki diğer bir
yere götürülse de aynı sicil müdürlüğü yetkili kalır. Şu kadar ki, bu
müdürlük tarafından yeni yapım yerindeki sicil müdürlüğüne yapının
kaydedilmiş olduğu bildirilir.

**II- Yapının tescili**

**1. Tescil istemi**

**a) Şekli**

**MADDE 987**- (1) Yapı, malikinin veya kanuni ipotek hakkını tescil
ettirmek isteyen tersane sahibinin dilekçesi ile yapı hâlindeki gemilere
özgü sicile kaydolunur.

\(2) İhtiyati veya icraî haciz kararı almış olan alacaklı da icra
müdürünün yazısı ile yapının sicile kaydını isteyebilir.

**b) İçeriği**

**MADDE 988-** (1) Tescil istemiyle birlikte aşağıdaki hususlar
bildirilir:

a\) Yapı hâlinde bulunan geminin türü ile adı veya numarası veya ayırt
edilebilmesine yarayan herhangi bir işareti.

b\) Yapım yeri ve geminin yapıldığı tersane.

c\) Maliki.

\(2) 1054 üncü maddenin ikinci fıkrasında yapı üzerinde gemi ipoteği
kurulması için gerekli görülen şartların bulunduğu, yetkili gemi ölçme
kurumunun vereceği bir belge ile ispatlanır.

**2. Tescil**

**a) Tescil edilecek hususlar**

**MADDE 989**- (1) Bir yapının kaydında, 988 inci maddenin birinci
fıkrasında yazılı hususlarla, ikinci fıkrasında yazılı belgenin niteliği
ve yapının kaydolunduğu gün sicile geçirilir. Kayıt, yetkili memur
tarafından imzalanır.

**b) Değişiklikler**

**MADDE 990**- (1) Yapının maliki veya geminin yapıldığı tersanenin
sahibi, tescil edilen hususlarda meydana gelen değişiklikleri ve geminin
yapımının tamamlandığını, tescil edilmek üzere bir kayıt dilekçesi ile
gecikmeksizin sicil müdürlüğüne bildirmek zorundadır. İstemde bulunması
gerekenler birden fazla ise, bunlardan birinin istemi yeterlidir. Malik
birden fazla kişi tarafından temsil edilen bir tüzel kişi ise aynı esas
geçerlidir. Sicile bildirilen hususların belgelendirilmesi gerekir. 972
nci madde hükmü burada da uygulanır.

11191

\(2) Geminin yapımının tamamlandığı bildirildikten veya Kanunun 961 inci
maddesinin üçüncü fıkrasında yazılı belge verildikten sonra, artık yapı
hâlindeki gemilere özgü sicile gemi ipoteği tescil olunamaz.

**c) Hükümleri**

**MADDE 991**- (1) Yapı hâlindeki gemilere özgü sicil hakkında Kanunun
954 üncü ve 973 üncü maddeleri uygulanır. Şu kadar ki, sicilin
sahifelerinin ve sicil kayıtlarının dayanaklarını incelemek ve
örneklerini almak isteyen kişinin ilgisini ispat etmesi gerekir.

\(2) Yapı hâlinde gemilere özgü sicilde lehine bir ipotek hakkı tescil
edilmiş olan kişi yapı ipoteği alacaklısı sayılır. Sicilden silinen bir
yapı ipoteğinin ise, mevcut olmadığı kabul edilir.

\(3) Kanunun 977 nci ile 983 ilâ 985 inci maddeleri yapı hâlindeki
gemilere özgü sicile de uygulanır.

**d) Silme**

**MADDE 992**- (1) Yapının sicildeki kaydı;

a\) Geminin tersane sahibi tarafından, yabancı ülkeye teslim edildiğinin
bildirilmesi,

b\) Yapının maliki ile geminin yapıldığı tersane sahibinin, kaydın
sicilden silinmesini istemeleri,

c\) Yapının harap olması,

hâllerinde silinir.

\(2) Yapı üzerinde bir ipotek bulunduğu takdirde, birinci fıkranın (a) ve
(b) bentlerinde yazılı hâllerde, ipotekli alacaklının ve sicile kayıtlı
bulunan diğer hak sahiplerinin kaydın sicilden silinmesine onayları da
gereklidir.

\(3) Yapının tamamlanarak geminin yabancı ülkeye teslim edildiğinin veya
harap olduğunun süresi içinde bildirilmemesi hâlinde 966 ncı maddedeki
usul uyarınca yapının kaydı resen sicilden silinir.

**J) Sicil müdürlüğünün kararlarına itiraz**

**MADDE 993**- (1) Sicil müdürlüğünün kararlarına Kanunun 34 üncü
maddesine göre itiraz olunabilir.

**K) Tüzük**

**MADDE 994**- (1) Gemi sicilinin kuruluşu ve nasıl tutulacağı, müdür ve
memurlarının sahip olmaları gereken nitelikleri, hukuki ilişkilerin
nasıl belgelenecekleri ve tescil olunacakları, kayıtların düzeltilmesi,
değiştirilmesi ve silinmesine ilişkin tamamlayıcı hükümler tüzük ile
belirlenir.

**L) Türk Uluslararası Gemi Sicili**

**MADDE 995**- (1) “Türk Uluslararası Gemi Sicili” ile ilgili hükümler
saklıdır.

**DÖRDÜNCÜ BÖLÜM**

**Mülkiyet ve Diğer Ayni Haklar**

**BİRİNCİ AYIRIM**

**Uygulanacak Hükümler**

**A) Sicile kayıtlı gemilere**

**MADDE 996**- (1) Kanunda aksine hüküm bulunmadıkça, bu Bölüm hükümleri
yalnız Türk Gemi Siciline kayıtlı bulunan gemiler hakkında uygulanır.

11192

**B) Sicile kayıtlı olmayan gemilere**

**MADDE 997**- (1) Türk Gemi Siciline kayıtlı bulunmayan Türk gemileri
üzerindeki mülkiyet ve sınırlı ayni haklara, Türk Medenî Kanununun
taşınırlara ilişkin hükümleri uygulanır.

\(2) Gemi veya payının devri hâlinde, taraflardan her biri, giderleri
karşılamak şartıyla, kendisine devre ilişkin resmî veya imzası noterce
onaylı bir senet verilmesini isteyebilir.

**İKİNCİ AYIRIM**

**Mülkiyet**

**A) İktisabı**

**I- Aslen iktisabı**

**1. Sahiplenme**

**MADDE 998**- (1) Sahipsiz bir gemiyi sahiplenme hakkı sadece
Devletindir. Sahipsiz gemi, sicil kayıtlarından malikinin kim olduğu
anlaşılamayan veya usulüne uygun olarak mülkiyeti terk edilmiş olan
gemidir.

\(2) Devlet kendisini gemi siciline malik olarak tescil ettirmek
suretiyle gemi üzerindeki mülkiyeti iktisap eder.

**2. Olağan zamanaşımı**

**MADDE 999**- (1) Sicile kayıtlı bir geminin maliki olmadığı hâlde,
gemi siciline malik olarak tescil edilmiş bulunan bir kişi, tescilin en
az beş yıl sürmesi ve bu süre içinde gemiyi davasız ve aralıksız bir
şekilde asli zilyet sıfatıyla elinde bulundurması şartıyla, geminin
mülkiyetini iktisap eder. Bu süre, malik olmayan kişinin sicile tescil
edildiği tarihten itibaren işlemeye başlar. Sürenin hesabı, kesilmesi ve
durması, Türk Borçlar Kanununun alacak zamanaşımına ilişkin hükümlerine
tabidir. Gemi siciline kaydın doğru olmadığı yolunda bir itirazın tescil
edilmesi hâlinde itiraz kayıtlı olduğu sürece zamanaşımı işlemez.

\(2) Zamanaşımı için öngörülen şartların gerçekleşmesiyle sicilde geminin
maliki olarak gözüken kişi onun mülkiyetini iktisap eder.

**3. Olağanüstü zamanaşımı**

**MADDE 1000**- (1) Sicile kaydı gerekirken kaydedilmemiş olan bir
gemiyi en az on yıl süreyle davasız ve aralıksız olarak asli zilyet
sıfatıyla elinde bulunduran bir kişi, geminin, sicile kendi malı olarak
tescil edilmesini isteyebilir.

\(2) En az on yıl önce ölmüş veya gaipliğine karar verilmiş bir kişinin
adına kayıtlı bulunan ve hakkında on yıldan beri malikin onayına tabî
bir husus kaydedilmemiş olan  bir gemiyi birinci fıkrada yazılı
şartlarla elinde bulunduran kişi de o geminin maliki olarak tescil
edilmesini isteyebilir. Zilyetlik süresinin hesabı, kesilmesi ve durması
Türk Borçlar Kanununun alacak zamanaşımına ilişkin hükümlerine tabidir.

\(3) Tescil ancak mahkeme kararıyla olur. Tescil davası, geminin kayıtlı
olduğu veya kaydedilmesi gereken sicil müdürlüğüne karşı açılır.
Mahkeme, ilgilileri, en fazla üç aylık bir süre belirleyerek
itirazlarını bildirmeye tirajı ellibinin üstünde olan ve yurt düzeyinde
dağıtımı yapılan bir gazetede yapılacak ilanla çağırır. İtiraz edilmez
veya itiraz reddolunursa tescile karar verilir.

\(4) Tescile karar verilmeden önce, üçüncü bir kişi malik sıfatıyla
tescil edilir veya üçüncü kişinin mülkiyeti dolayısıyla sicile, gemi
sicilinin doğru olmadığı yolunda bir itiraz şerhi verilmiş olursa,
tescil kararı üçüncü kişi hakkında hüküm ifade etmez.

11193

\(5) Mahkemece verilen tescil kararına dayanarak kendisini sicile
kaydettirdiği anda asli zilyet, geminin mülkiyetini iktisap eder.

**II- Devren iktisabı**

**1. Devrin şekli**

**MADDE 1001**- (1) Gemi siciline kayıtlı olan bir geminin devri için,
malik ile iktisap edenin, mülkiyetin iktisap edene devri hususunda
anlaşmaları ve geminin zilyetliğinin geçirilmesi şarttır.

\(2) Mülkiyetin devrine ilişkin anlaşmanın yazılı şekilde yapılması ve
imzaların noterce onaylı olması gerekir. Bu anlaşma gemi sicil
müdürlüğünde de yapılabilir.

\(3) 11 inci maddenin üçüncü fıkrası hükmü saklıdır.

**2. Devrin kapsamı**

**MADDE 1002**- (1) Taraflarca aksi kararlaştırılmış olmadıkça, iktisap
eden, geminin mülkiyeti ile birlikte, iktisap anında varolan ve
devredene ait eklentinin mülkiyetini de kazanır.

\(2) Devir sonucunda, devredene ait olmayan veya üçüncü kişilere ait
haklarla sınırlandırılmış bulunan eklenti de iktisap edenin zilyetliğine
geçerse, Türk Medenî Kanununun 763, 988, 989 ve 991 inci maddeleri
uygulanır. İktisap edenin iyiniyeti hususunda zilyetliği elde ettiği an
esas alınır.

\(3) Gemi yolculukta bulunduğu sırada devredilirse, devredenle iktisap
eden arasındaki ilişkilerde bu yolculuğun kâr ve zararı, aksine sözleşme
bulunmadıkça iktisap edene aittir.

**B) Zıya**

**I**- **Geminin zıyaı**

**MADDE 1003**- (1) Sicile kayıtlı bir geminin kurtarılamayacak şekilde
batması, yararlanılabilir enkaz bırakmaksızın harap olması, patlaması ve
tahrip edilmiş olması gibi sebeplerden zâyi olmasıyla gemi üzerindeki
mülkiyet hakkı sona erer. Şu kadar ki, malikin; yararlanılabilir enkaz
üzerindeki taşınır mülkiyeti ile her türlü enkazın kaldırılmasına,
çevrenin korunmasına ve benzer hususlara ilişkin yükümlülük ve borçları
devam eder.

**II- Terk**

**MADDE 1004**- (1) Sicile kayıtlı bir geminin maliki, gemi üzerindeki
mülkiyet hakkından vazgeçtiğini sicil müdürlüğüne bildirerek ve bunu
gemi siciline tescil ettirerek geminin mülkiyetini terk edebilir.

**III- Zamanaşımı**

**MADDE 1005**- (1) Gemiyi elinde bulunduran asli zilyet lehine olağan
zamanaşımı şartlarının gerçekleşmesi ile önceki malikin mülkiyet hakkı
sona erer.

\(2) Olağanüstü zamanaşımında gemiyi asli zilyet sıfatıyla elinde
bulunduranın, 1000 inci maddenin üçüncü fıkrasına göre açtığı tescil
davası sonucunda tescile karar verilmesiyle, önceki malikin mülkiyet
hakkı sona erer.

**C) Sicile kayıtlı gemi payı ve iştirak payı üzerinde mülkiyet **

**I- İktisabı**

**1. Aslen**

**MADDE 1006**- (1) Sicile kayıtlı gemi payı veya iştirak payı
üzerindeki mülkiyetin aslen iktisabı, sicile kayıtlı gemiler hakkındaki
hükümlere tabidir.

11194

**2. Devren**

**a) Devir yoluyla**

**MADDE 1007**- (1) Sicile kayıtlı gemi payının mülkiyeti, malik ile
iktisap edenin bu hususta anlaşmaları ile devralana geçer. Anlaşmanın
yazılı şekilde yapılması ve imzaların noterce onaylanması şarttır. Bu
anlaşma gemi sicil müdürlüğünde de yapılabilir.

\(2) Donatma iştirakinde paydaş donatanların her biri, iştirak payını
dilediği anda diğer paydaşların onayı olmaksızın tamamen veya kısmen
başkasına devredebilir. Sicile kayıtlı gemi üzerindeki iştirak payının
devri, gemi payının devri ve sicile tescili ile olur.

\(3) Gemi payı veya iştirak payının devri sonucunda gemi Türk Bayrağı
çekme hakkını kaybedecekse, devir yalnız bütün paydaşların veya paydaş
donatanların onaylarıyla geçerli olur.

\(4) Gemi payı, gemi yolculukta bulunduğu sırada devredilirse, devrin
kapsamı 1002 nci maddenin üçüncü fıkrasına göre belirlenir.

**b) İştirak payının bırakılması yoluyla**

**MADDE 1008**- (1) Donatma iştirakinde, yeni bir yolculuğa veya bir
yolculuk sonunda gemiyi tamir ettirmeye yahut donatma iştirakinin
sorumlu olduğu bir gemi alacağının ödenmesine karar verilirse, karara
iştirak etmeyen paydaş donatanlardan her biri, herhangi bir karşılık
istemeksizin iştirak payını bırakmak suretiyle, kararı yerine getirmek
için gereken ödemelerde bulunmaktan kurtulabilir.

\(2) Bu hakkını kullanmak isteyen paydaş donatan, kararın verildiği
tarihten, eğer karar verilirken kendisi veya temsilcisi hazır bulunmadı
ise, kararın bildirilmesinden itibaren üç gün içinde, noter
aracılığıyla, paydaş donatanlara veya gemi müdürüne bildirimde bulunmak
zorundadır.

\(3) Bırakılan iştirak payı üzerindeki mülkiyet hakkı, ikinci fıkra
uyarınca yapılacak bir bırakma bildirimi ile iştirak payları ölçüsünde
öteki paydaş donatanlara geçer.

**II- Zıyaı**

**MADDE 1009**- (1) Sicile kayıtlı gemi payı ile iştirak payı üzerindeki
mülkiyetin zıyaı, sicile kayıtlı gemiler hakkındaki mülkiyetin zıyaı
hükümlerine tabidir.

\(2) İştirak payının 1008 inci madde uyarınca bırakılması hâlinde,
usulüne uygun olarak yapılan bırakma bildiriminin gönderildiği anda
paydaş donatanın iştirak payı üzerindeki mülkiyet hakkı sona erer.

**D) Yapı hâlinde bulunan gemiler ve yapı payları üzerindeki mülkiyet**

**I- Yapı hâlindeki gemilere özgü sicile kaydolunmayan yapılar ve yapı
payları**

**MADDE 1010**- (1) Yapı hâlindeki gemilere özgü sicile kayıtlı olmayan
yapılar ve yapı payları üzerindeki mülkiyetin iktisabı ve zıyaı, sicile
kayıtlı olmayan gemiler ve gemi payları üzerindeki mülkiyetin iktisabı
ve zıyaı ile ilgili hükümlere tabidir.

**II- Yapı hâlindeki gemilere özgü sicile kaydolunan yapılar ve yapı
payları**

**MADDE 1011-** (1) Yapı hâlindeki gemilere özgü sicile kayıtlı yapılar
ve yapı payları üzerindeki mülkiyetin iktisabı ve zıyaı, sicile kayıtlı
gemiler ve gemi payları üzerindeki mülkiyetin iktisabı ve zıyaı ile
ilgili hükümlere tabidir.

11195

**ÜÇÜNCÜ AYIRIM**

**Gemi Rehni**

**A) Sicile kayıtlı olmayan gemiler üzerindeki iştirak payının rehni**

**MADDE 1012**- (1) Sicile kayıtlı olmayan bir geminin bir donatma
iştiraki tarafından işletilmesi hâlinde, paydaş donatanlardan her
birinin iştirak payının rehni, Türk Medenî Kanununun alacaklar ve diğer
haklar üzerindeki rehinlere ilişkin hükümlerine tabidir.

**B) Sicile kayıtlı olan gemilerin rehni**

**I- Tersane sahibinin ipotek hakkı**

**MADDE 1013**- (1) Tersane sahibi, geminin yapımı ve onarımından doğan
alacakları için, o yapı veya gemi üzerinde, bir ipoteğinin tescilini
isteme hakkına sahiptir. Bu haktan önceden feragat geçerli değildir.

\(2) Bu ipoteğin kurulması hakkında Türk Medenî Kanununun 895 ilâ 897 nci
maddeleri uygulanır.

\(3) Gemi ipoteğinin kurulmasına yönelik istem hakkını teminat altına
almak için, gemi veya yapı siciline şerh verilebilir. Geminin yapımı
veya onarımı henüz tamamlanmamışsa, bedelin, tamamlanan işi karşılayan
bir kısmı ve bedelin kapsamında olmayan giderler için bir teminat
ipoteğinin kurulması istenebilir.

**II- Gemi ipoteği**

**1. Niteliği**

**MADDE 1014**- (1) Bir alacağı teminat altına almak için gemi üzerinde
ipotek kurulabilir. Gemi  ipoteği  alacaklıya,  alacağını, geminin
 bedelinden  alma  yetkisini  verir.  Sicile kayıtlı gemilerin
sözleşmeye dayalı rehni sadece gemi ipoteği yolu ile sağlanır. İleride
doğabilecek veya şarta ya da kıymetli evraka bağlı bir alacak için de
ipotek kurulabilir.

\(2) Alacaklıların gemi ipoteğinden doğan hakkı, sadece alacağa göre
belirlenir.

\(3) Bir geminin payı ancak gemiye paylı mülkiyet esaslarına göre malik
olan paydaşlardan birinin payından ibaret olmak şartıyla gemi ipoteği
ile sınırlandırılabilir.

\(4) Bir geminin bütün payları bir malikin elinde bulunduğu sürece, ayrı
ayrı paylar üzerinde ayrı ayrı kişilere gemi ipoteği kurulamaz.

**2. Kurulması**

**MADDE 1015**- (1) Gemi ipoteğinin kurulması için geminin maliki ile
alacaklının gemi üzerinde ipotek kurulması hususunda anlaşmaları ve
ipoteğin gemi siciline tescil edilmesi şarttır.

\(2) İpoteğin kurulmasına ilişkin sözleşmelerin yazılı şekilde yapılması
ve imzalarının noterce onaylanması gerekir. Bu anlaşma gemi sicil
müdürlüğünde de yapılabilir. Bu şekillerden birine uygun olarak
yapılmadıkça ipoteğin kurulmasına dair anlaşma geçerli olmaz.

\(3) Tescilden önce anlaşma Kanunun öngördüğü şekilde yapılmış veya malik
tarafından Gemi Sicili Nizamnamesi uyarınca alacaklıya kayda onay
verdiği bildirilmiş ya da sicil müdürlüğüne kayıt dilekçesi verilmiş
olduğu takdirde, ilgililer tescilden kaçınamazlar.

\(4) Malikin tasarruf ehliyetinin sonradan sınırlanması, sicile
bildirilen kayda onayını veya kayıt istemini geçersiz duruma getirmez.

\(5) Yabancı bir ülkede iktisap edilip, henüz Türk Gemi Sicili veya Türk
Uluslararası Gemi Siciline tescil edilmemiş olan gemilerde bayrak
şahadetnamesine şerh tescil hükmündedir. Geminin tescilinde bu gibi
ipotekler resen sicile geçirilir.

11196

\(6) Hamiline yazılı bir tahvile bağlı alacağı teminat altına almak
amacıyla gemi ipoteği kurulması için malikin sicil müdürlüğüne beyanda
bulunması ve sicile tescil yeterlidir.

**3. Sicile geçirilecek hususlar**

**MADDE 1016**- (1) Gemi ipoteğinin tescilinde alacaklının adı ve soyadı
veya unvanı ile alacağın Türk Lirası ile tutarı, konusu para olmayan
alacaklarda bunun Türk Lirası karşılığı, alacak faizli ise faiz oranı,
diğer ikincil edimler kabul edilmişse bunların da alacağın miktarının
belirlendiği para cinsinden tutarı ve ipoteğin derecesi sicile
kaydolunur; her derecenin teminat altına aldığı miktar, rehin konusu
alacağın belirlendiği para cinsi üzerinden gösterilir. Hakkın ve
alacağın içeriğinin belirlenmesine yardım eden diğer hususlarda tescil
talepnamesine yollamada bulunulabilir.

\(2) Türk Lirasıyla ödenecek borçlarda ipotekli geminin karşılayacağı
alacak ve ikincil borçların miktarı, altın veya yabancı para ölçüsü ile
belirlenebilir.

\(3) Alacağın miktarı belirli değil veya değişken ise, gerçek miktarı
zamanında saptamak üzere, ipoteğin teminat altına alacağı alacak
miktarının üst sınırı belirlenerek gemi siciline tescil edilir; alacak
faizli ise, faizleri de üst sınır kapsamında sayılır.

\(4) Yabancı para üzerinden gemi ipoteği kurulabilir. Bu takdirde yabancı
para veya Türk parası karşılıklarının hesabında hesap günündeki Türkiye
Cumhuriyet Merkez Bankasının döviz alış kuru esas alınır. Rehin
haklarının hangi yabancı para üzerinden kurulabileceği Hazine
Müsteşarlığınca belirlenir. Aynı derecede birden fazla para türü
kullanılarak gemi ipoteği kurulamaz.

\(5) Yabancı para üzerinden kurulan rehne ait derecenin boşalması
hâlinde, yerine, tescil edileceği tarihteki karşılığı Türk parası veya
yabancı para üzerinden rehin kurulabilir. Türk parası ile kurulmuş bir
rehne ait derecenin boşalması hâlinde ise, yerine, tescil edileceği
tarihteki karşılığı yabancı para üzerinden rehin kurulabilir.

\(6) Tahvile bağlı bir alacağı teminat altına almak için gemi ipoteği
kurulacak olması hâlinde, tahvil sayısı, her tahvilin bedeli ve ayırt
edici işaretleri gösterilmek suretiyle tüm alacağın miktarı ile ipotek
ödüncün tamamı için kurulacaksa, alacaklı yerine, borçlu ile
alacaklıların hepsi adına hareket eden temsilci lehine; ipotek tahvil
ihracını üstlenen bir işletme için kurulacaksa gemi ipoteği üzerinde
tahvil sahipleri lehine bir rehin hakkı da tescil olunur.

\(7) Bir poliçeden veya hamiline yazılı bir senetten ya da ciro yolu ile
devri kabil diğer bir senetten doğan alacakları teminat altına almak
amacıyla gemi ipoteğinin kurulmasında, alacağı sonradan iktisap
edenlerin leh ve aleyhine gemi ipoteği üzerinde belirli tasarruflarda
bulunmak ve ipoteğin paraya çevrilmesi için yapılacak takipte alacaklıyı
temsil etmek üzere belirlenebilecek temsilcinin de sicile kaydı gerekir.
Bu temsilcinin yetkileri hususunda tescil talepnamesine göndermede
bulunulabilir.

**4. İpoteğin derecesi**

**MADDE 1017**- (1) Gemi üzerindeki ipoteklerin dereceleri, Türk Medenî
Kanununun taşınmaz rehni hakkındaki hükümlerine göre belirlenir.

**5. İpoteğin teminat altına aldığı alacak**

**a) Genel olarak**

**MADDE 1018**- (1) İpotekli gemi Türk Medenî Kanununun 875 inci
maddesinin birinci fıkrasıyla 876 ncı maddesinde öngörülen alacaklar
için teminat sağlar.

11197

\(2) Borcun, alacaklının ihbarıyla muaccel olabilmesi için borçlu ile
birlikte malike de ihbarda bulunulması gerekir. Malike ihbarda
bulunulmadıkça borç onun bakımından muaccel olmaz. Borç malike karşı
muaccel olduğu takdirde ipotek, temerrüt faizini de kapsar.

**b) Faizler**

**MADDE 1019**- (1) Alacak faizsiz veya faiz oranı o tarihte geçerli
asgari kanuni faiz oranını düzenleyen hükümde belirlenen orandan aşağı
ise, ipotek, dereceleri eşit olan veya sonradan gelen hak sahiplerinin
onayına gerek olmaksızın bu kanuni faizi de kapsayacak şekilde
genişletilebilir.

\(2) Faizin ödeme zamanında ve yerinde yapılacak değişiklikler için bu
hak sahiplerinin onayına gerek yoktur.

**6. İpoteğin kapsamı**

**a) Gemi, gemi payı, bütünleyici parça, eklenti, gemi yerine geçen
satış veya kamulaştırma bedeli ve tazminat istemleri**

**MADDE 1020**- (1) İpoteğin kapsamı hakkında Türk Medenî Kanununun 862
ve 863 üncü maddeleri uygulanır.

\(2) Eklentiler normal bir işletmenin gereği olarak bu durumdan çıkarılır
veya alacaklı lehine el konulmadan önce devredilerek gemiden
uzaklaştırılır ise, ipotek artık bunları kapsamaz.

\(3) Bütünleyici parçalar, gemiden geçici bir amaç için olmamak şartıyla
ayrılıp uzaklaştırılırlarsa ipotek bunları kapsamaz; meğerki,
uzaklaştırılmadan önce alacaklı lehine gemiye el konulmuş olsun.

\(4) Kamulaştırılan geminin bedeli ve gemi malikinin geminin zıyaı veya
hasarından dolayı üçüncü şahıslara karşı sahip olduğu tazminat istemleri
ipoteğin kapsamındadır.

**b) Birlikte gemi ipoteğinde birden çok gemi veya gemi payı**

**MADDE 1021**- (1) Bir alacak için birden çok gemi veya gemi payı
ipotek edilmişse, bunlardan her biri borcun tamamından sorumludur.

\(2) Alacaklı, her gemi veya pay ancak belirli bir kısımdan sorumlu olmak
üzere alacağını gemi veya paylar arasında paylaştırabilir. Paylaştırma,
sicil müdürlüğüne yapılacak beyan ve tescil ile gerçekleşir. Birlikte
ipotek üzerinde hak sahibi kişiler varsa onların da onayı gereklidir.

**c) Sigorta tazminatı**

**aa)** **Kural**

**MADDE 1022**- (1) Gemi ipoteğinin kapsamına giren hususlarla ilgili
olarak malikin menfaatinin, malik veya onun lehine bir başkası
tarafından sigorta ettirilmiş olması hâlinde, ipotek, sigorta
tazminatını da kapsar.

\(2) İpotek, sigorta primlerini veya sigorta sözleşmesi gereğince
sigortacıya yapılması gereken başka ödemelerin yerine getirilmesi için
alacaklı tarafından harcanan paralarla bunların faizlerini de teminat
altına alır.

11198

\(3) Aşağıdaki hükümler saklı kalmak üzere, Türk Medenî Kanununun
rehnedilen alacak ve diğer haklara ilişkin hükümleri burada da
uygulanır; sigortacı, gemi siciline kayıtlı ipoteği bilmediğini ileri
süremez. Bununla beraber, sigortacı veya sigorta ettiren kişi, zararın
meydana geldiğini alacaklıya bildirmiş ve bildirimden itibaren iki
haftalık bir süre geçmişse, sigortacı, tazminatı sigortalıya ödemekle
alacaklıya karşı da sorumluluktan kurtulur. Bildirimin yapılması son
derece zor ise bundan kaçınılabilir. Bu takdirde süre, tazminatın
muaccel olduğu tarihten itibaren işlemeye başlar. Süre sona erinceye
kadar alacaklı, sigortacıya karşı ödemeye itiraz edebilir.

**bb) Sigortacının yapacağı ödemeler**

**MADDE 1023**- (1) Sigortacı, geminin önceki durumuna getirilmesi veya
gemi alacaklılarına    verilmesi  amacıyla   malike   tazminat
  bedeline  sayılmak    üzere   ödemede bulunmuş ve bu amaçlara
erişilmesi teminat altına alınmış ise, ödeme, ipotekli alacaklıya karşı
da geçerli olur.

\(2) Gemi önceki durumuna getirildiği veya eklenti olan yeni parçalar
yerlerine konulduğu takdirde, sigortacının ipotek alacaklılarına karşı
olan sorumluluğu sona erer. Malikin bir gemi alacaklısı hakkına temel
oluşturan borçlarının ödenmesi hâlinde, sigortacının malike yapacağı
ödeme, ancak gemi alacaklısı hakkının teminatını oluşturan unsurların
rizikonun gerçekleşmesinden hemen sonra taşıdıkları değer oranında
sigortacıyı ipotekli alacaklıya karşı sorumluluktan kurtarır.

**cc) Gemi ipoteğinin sigortacıya bildirilmesi**

**aaa) Bildirim yükümü**

**MADDE 1024**- (1) İpotekli alacaklı, ipoteği sigortacıya bildirmişse,
sigorta priminin zamanında ödenmemesi ve bu yüzden sigorta ettirene bir
ödeme süresi belirlenmesi durumunda, sigortacının bunu gecikmeksizin
alacaklıya bildirmesi gereklidir. Sigorta priminin ödenmemesi nedeniyle
sürenin sonunda sigorta sözleşmesinin feshedilmesinde de aynı hüküm
geçerlidir.

\(2) Sigorta sözleşmesinin, feshin bildirimi, cayma veya diğer herhangi
bir sebeple süresinden önce sona ermesi durumunda, sigortacının ipotekli
alacaklıya sigorta sözleşmesinin sona erdiğini veya henüz sona
ermemişse, sona ereceği tarihi bildirmesi gerekir. İpotekli alacaklı
hakkında sigorta sözleşmesinin süresinden önce sona ermesini gerektiren
sebepler, ancak bu bildirimden veya ipotekli alacaklının onları herhangi
bir şekilde öğrendiği tarihten itibaren iki hafta geçmekle hüküm ifade
eder.

\(3) Sigorta sözleşmesinin, sigorta priminin süresinde ödenmemesi
yüzünden feshedilmesi veya sigortacının iflası üzerine son bulması
hâlinde ikinci fıkra hükmü uygulanmaz.

\(4) Sigortacı, sigorta ettiren ile, sigorta bedelini azaltan veya
sigortacının sorumlu olduğu tehlikenin kapsamını daraltan bir anlaşma
yaptığı takdirde, ikinci fıkranın birinci cümlesi hükmü kıyas yoluyla
uygulanır.

\(5) Sigorta sözleşmesi, sigorta ettirenin, aşkın veya çifte sigorta
sebebiyle malvarlığında haksız olarak bir fazlalık elde etmek kastıyla
kurulmuş olması dolayısıyla geçersiz olursa, sigortacı, gemi ipoteğini
bildirmiş olan ipotekli alacaklıya karşı geçersizlik iddiasında
bulunamaz. Bununla beraber, sigortacının ipotekli alacaklıya
geçersizliği bildirmesinden veya alacaklının bunu herhangi bir şekilde
öğrenmesinden itibaren iki hafta geçmekle sigorta ilişkisi ipotekli
alacaklıya karşı da sona ermiş olur.

11199

**bbb) Birden çok sigortacının varlığında**

**MADDE 1025**- (1) Gemi birden çok sigortacı tarafından müştereken
sigorta edilmişse 1024 üncü madde gereğince, ipoteğin, malik tarafından,
alacaklıya jeran olarak gösterilmiş olan sigortacıya bildirilmesi
yeterlidir. Jeran sigortacı, durumu diğer sigortacılara bildirmekle
yükümlüdür.

**ccc) İpotekli alacaklının yerleşim yerini değiştirmesi**

**MADDE 1026**- (1) İpotekli alacaklı, yerleşim yerini değiştirip de
bunu sigortacıya bildirmezse,  1024  üncü  madde  uyarınca  ona
 yapılacak  bildirimlerin,   sigortacı  tarafından bilinen son adresine
gönderilmesi yeterlidir. Bildirim, ipotekli alacaklının yerleşim yerini
değiştirmemiş olması hâlinde düzenli hizmet veren bir iletişim aracıyla
yapılmış olsa idi, hangi tarihte onun eline geçecek idiyse, o tarihten
itibaren hüküm ifade eder.

**dd) Sigortacının borcundan kurtulması**

**MADDE 1027**- (1) Sigortacı, sigorta ettirenin veya sigortalının fiili
yüzünden, tazminat ödeme borcundan kurtulsa bile, ipotekli alacaklıya
karşı olan borcu varlığını sürdürür. Sigortacının rizikonun
gerçekleşmesinden sonra sözleşmeden cayması hâlinde de aynı hüküm
geçerlidir.

\(2) Sigortacı;

a\) Sigorta primi zamanında ödenmediği,

b\) Gemi, denize veya yola elverişsiz bir hâlde yola çıktığı,

c\) Gemi bildirilen veya mutat rotadan ayrıldığı,

için borcundan kurtulursa, birinci fıkranın birinci cümlesi uygulanmaz.

**ee) İpoteğin ödeyen sigortacıya geçmesi**

**MADDE 1028**- (1) Sigortacı, 1024 üncü maddenin ikinci, dördüncü ve
beşinci fıkraları ile 1027 nci madde gereğince ipotekli alacaklıya
ödemede bulunduğu ölçüde, gemi ipoteği kendisine geçer. Şu kadar ki,
intikal alacaklının veya sigortacının kendilerine karşı ödeme borcu
devam eden aynı derecedeki veya daha sonra gelen ipotekli alacaklıların
zararına olarak ileri sürülemez.

**ff) Sigortacının prim ve ödemeleri kabul etmek zorunluluğu**

**MADDE 1029**- (1) Sigortacı, muaccel olan sigorta primlerini ve
sigorta sözleşmesi gereğince ona yapılması gereken diğer ödemeleri
kanunen reddedebileceği durumlarda bile, bunları sigortalıdan ve
ipotekli alacaklıdan kabul etmeye zorunludur.

**7. İpoteğin hükümleri**

**a) Alacağın muaccel olmasından önce**

**aa) İpotekli alacaklının hakları**

**aaa) Gemi maliki aleyhine**

**MADDE 1030**- (1) Gemi veya tesisatının kötüleşmesi sonucu olarak
ipoteğin sağladığı teminat tehlikeye düşerse, alacaklı, tehlikeyi
gidermesi için malike uygun bir süre verebilir. Bu süre içinde tehlike
giderilmezse, alacaklı derhâl ipoteği paraya çevirmek hakkını elde eder.
Alacak faizsiz olup henüz muacceliyet kazanmamışsa, paranın alınması ile
muacceliyet tarihleri arasındaki zamana ait kanuni faiz indirilir.

11200

\(2) Malikin gemiyi işletme tarzı sonucu olarak, ipoteğin sağladığı
teminatı tehlikeye düşürecek şekilde gemi veya tesisatının
kötüleşmesinden veya ipotekli alacaklının haklarının başkaca tehlikeye
girmesinden kaygı duyulur ya da üçüncü kişiler tarafından yapılacak bu
gibi müdahaleye ve tahribata karşı malik gerekli önlemleri almazsa,
alacaklının istemi üzerine mahkeme;

a\) 1353 üncü madde uyarınca geminin ihtiyaten haczine,

b\) Gerekli görürse geminin, kaptandan başka bir yediemine bırakılmasına
ve

c\) Malikin ihtiyati haczin uygulanmasından başlayarak bir aylık süre
içinde gerekli önlemleri almasına,

karar verir. Bu sürenin sonunda önlemlerin henüz alınmadığı veya alınan
önlemlerin yetersiz kaldığı anlaşılırsa mahkeme, ipoteğin paraya
çevrilmesi yoluyla ilamlı takip başlatmak üzere alacaklıya bir aylık
süre verir.

\(3) İpoteğin kapsamına giren eklentinin kötüleşmesi veya normal bir
işletmenin gereklerine aykırı olarak gemiden uzaklaştırılması hâli de
geminin kötüleşmesi hükmündedir.

**bbb) Üçüncü kişiler aleyhine**

**MADDE 1031**- (1) Üçüncü kişinin fiili sebebiyle geminin, ipoteğin
sağladığı teminatı tehlikeye düşürecek derecede kötüleşmesinden kaygı
duyulursa, alacaklı, üçüncü kişi aleyhine ancak bu fiilin önlenmesi
davasını açabilir.

**bb) Malikin hakları**

**aaa) Def’ide bulunma hakkı**

**MADDE 1032**- (1) İpotekli geminin maliki, borçlunun alacaklıya karşı
sahip olduğu def’ileri ipotekli alacaklıya karşı ileri sürebileceği
gibi, borçlu, borcuna temel olan hukuki işlemi feshedebildiği sürece
alacaklının hakkını gemiden alabilmesine de engel olabilir. Bunun gibi,
borçlu, borcunu alacaklıdan olan muaccel bir alacağı ile takas etmek
imkânına sahip bulundukça, gemi maliki ipotekli alacaklının hakkını
gemiden almasını önleyebilir. Borçlu ölürse malik, mirasçıların borçtan
ancak sınırlı bir şekilde sorumlu olduklarını ileri süremez.

\(2) Malik aynı zamanda borçlu değilse, borçlunun bir def’iden vazgeçmesi
ile malik o def’iyi ileri sürme hakkını kaybetmiş olmaz.

**bbb) Alacağın muacceliyeti için bildirimde bulunma hakkı**

**MADDE 1033**- (1) Alacağın muacceliyet kazanması bildirime bağlı ise,
bildirim, ancak alacaklı tarafından malike veya malik tarafından
alacaklıya yapılması hâlinde, gemi ipoteği hakkında hüküm ifade eder.

\(2) Gemi sicilinde malik olarak kayıtlı bulunan kişi, alacaklı
bakımından malik sayılır.

**ccc) Malike temsilci atanması**

**MADDE 1034**- (1) Malik, alacaklıya ülke içinde bir yerleşim yeri veya
bir temsilci göstermemiş ise, geminin tescil edildiği sicilin bulunduğu
yer mahkemesi alacaklının istemi üzerine, kendisine bildirimde
bulunabileceği bir temsilci atar. Malikin yerleşim yerinin bilinmemesi
veya alacaklının kendi kusuru olmaksızın malikin kim olduğunu bilmemesi
hâlinde de aynı hüküm uygulanır.

**b) Alacağın muaccel olmasından sonra**

**aa) Gemi malikinin borcu ödeme hakkı**

**MADDE 1035**- (1) Alacak, malike karşı muacceliyet kazanır yahut
borçlu borcunu ödemek hakkına sahip olursa, malik borcu ödeyebilir.

11201

\(2) Malik, parayı tevdi veya takas etmek suretiyle de alacaklının
hakkını yerine getirebilir.

**bb) Alacağın malike geçmesi**

**MADDE 1036**- (1) Malik aynı zamanda borçlu değilse, alacaklının
hakkını yerine getirdiği ölçüde alacak kendisine geçer. Geçiş,
alacaklının zararına ileri sürülemez.

\(2) Borçlunun malik ile olan hukuki ilişkilerinden doğan itiraz hakları
saklıdır.

\(3) Alacak için birlikte gemi ipoteği mevcutsa, 1046 ncı madde hükmü
uygulanır.

**cc) Gemi malikinin belgelerin verilmesini istem hakkı**

**MADDE 1037**- (1) Alacaklının hakkının yerine getirilmesi karşılığında
malik, gemi sicilinin değiştirilmesi veya gemi ipoteğinin silinmesi için
gerekli belgelerin kendisine verilmesini isteyebilir.

**8. Gemi ipoteğinin devri ve değiştirilmesi**

**a) İpoteğin devri**

**aa) Genel olarak**

**MADDE 1038**- (1) İpotekle teminat altına alınmış olan alacağın devri
ile gemi ipoteği de yeni alacaklıya geçer.

\(2) Alacak ipotekten ve ipotek de alacaktan ayrı olarak devredilemez.

\(3) Alacağın devri için eski ve yeni alacaklının bu hususta yazılı
şekilde anlaşmaları ve devrin gemi siciline tescili şarttır.

\(4) Üst sınır ipoteğinde alacak, alacağın devrine ilişkin genel
hükümlere göre de devredilebilir. Bu takdirde gemi ipoteği alacak ile
birlikte geçmez.

\(5) Emre veya hamile yazılı bir senede bağlanmış alacaklar, gemi ipoteği
ile teminat altına alınmışsa, alacağın devri bu alacakların bağlı
oldukları senetlerin devri hakkındaki hükümlere tabidir. Bu takdirde,
gemi ipoteği de alacak ile birlikte geçer.

\(6) İpotek ile teminat altına alınmış bir borcu ödemesi sebebiyle,
malike veya onun hukuki seleflerine rücu hakkına sahip olduğu oranda
gemi ipoteği, gemi maliki olmayan borçluya geçer.

**bb) İtiraz ve def’iler**

**MADDE 1039**- (1) Malikin, eski alacaklı ile arasında mevcut hukuki
ilişkiye dayanarak gemi ipoteğine karşı ileri sürebileceği bir itiraz
veya def’i, yeni alacaklıya karşı da ileri sürülebilir. Gemi siciline
güvenle ilgili 983 üncü maddenin birinci ve ikinci fıkrası, 975 ve 976
ncı maddeler ile 985 inci maddenin son fıkrası hükümleri, bu def’i ve
itiraz hakkında da geçerlidir.

\(2) Alacak, malikin devri öğrendiği üç aylık takvim döneminden veya bunu
izleyen üç aylık takvim döneminden daha geç bir tarihte muaccel olmayan 
faiz veya diğer ikincil edimlere ilişkin ise, alacaklı, birinci fıkrada
yazılı def’ilere karşı sicile güven ilkesinin sağladığı korumadan
yararlanamaz. Üç aylık dönemler, takvim yılının başından itibaren hesap
olunur.

**cc) Devri genel hükümlere tabi alacaklar**

**MADDE 1040**- (1) Birikmiş faizlere, diğer ikincil edimlere, bildirim
ve takip giderlerine veya 1022 nci maddenin ikinci fıkrasında yazılı
hususlara ilişkin alacakların devri ve malik ile yeni alacaklı
arasındaki hukuki ilişki, alacağın devrine ilişkin genel hükümlere
tabidir.

\(2) Yukarıda yazılı alacaklar hakkında gemi siciline güvenle ilgili 983
üncü maddenin birinci ve ikinci fıkraları uygulanmaz.

11202

**b) İpoteğin değiştirilmesi**

**aa) İpoteğin içeriğinin değiştirilmesi**

**MADDE 1041**- (1) Gemi ipoteğinin içeriğinin değiştirilmesi için malik
ile alacaklı arasında bu hususta imzaları noterce onaylı bir anlaşma
yapılması veya gemi sicil müdürlüğünde anlaşmaları ve değişikliğin gemi
siciline tescili gereklidir. Tescile 1016 ncı maddenin birinci fıkrası
hükmü uygulanır.

\(2) Gemi ipoteği üçüncü bir kişinin hakkı ile sınırlandırılmış
bulunuyorsa, değişikliğe o kişinin de onayı gerekir. Onay, sicil
müdürlüğüne veya lehine değişiklik yapılacak kişiye beyan edilmelidir.
Onaydan rücu edilemez.

**bb) İpoteğin derecesinin değiştirilmesi**

**MADDE 1042**- (1) Yeni bir gemi ipoteği kurulurken tescil edilmiş bir
gemi ipoteğinin derecesinin bu ipotek lehine değiştirilebilmesi için,
gemi maliki ile derecesi değiştirilen ipotek alacaklısının, imzaları
noterden onaylı bir sözleşme yapmaları veya gemi sicil müdürlüğünde
anlaşmaları ve bu durumun gemi siciline tescili gereklidir.

\(2) Mevcut gemi ipoteklerinin derecelerinin sonradan değiştirilebilmesi
için, derecesi ilerleyen ipotek hakkı sahibi ile derecesi düşen ipotek
hakkı sahibinin, imzaları noterce onaylı bir sözleşme yapmaları ya da
gemi sicil müdürlüğünde anlaşmaları, malikin buna onay vermesi ve
durumun gemi siciline tescili şarttır. Değişme sonucunda derecesi düşen
ipotek üzerinde hak sahibi kişiler varsa bunların da onayları gerekir.

\(3) İpotekli alacağın bölünmesi hâlinde, kısmi ipoteklerin kendi
aralarındaki derecelerini değiştirmek için malikin onayı aranmaz.

\(4) Derece değişikliği, dereceleri değiştirilen ipotekler arasında
bulunan ipoteklere zarar vermez.

**cc) İpotekli alacağın yerine başka bir alacağın konulması**

**MADDE 1043**- (1) İpotekle teminat altına alınmış alacak yerine
başkası konulabilir. Bunun için alacaklı ile malikin, imzaları noterce
onaylı bir sözleşme yapmaları veya gemi sicil müdürlüğünde anlaşmaları
ve durumun gemi siciline tescili şarttır. İpotek üzerinde hak sahibi
üçüncü kişiler varsa, onların da onayları gerekir. 1016 ncı madde burada
da uygulanır.

\(2) Yeni alacağın sahibi, eski ipotekli alacaklı değilse, birinci
fıkrada yazılı anlaşmaya onun da katılması gerekir.

**9. Gemi ipoteğinin sona ermesi**

**a) Sebepleri**

**aa) Alacakla birlikte ipoteğin de düşmesi sonucunu doğuran sebepler**

**aaa) Alacağın düşmesi**

**MADDE 1044**- (1) Alacağın sona ermesi ile ipotek de düşer. Kanundaki
istisnalar saklıdır.

\(2) Alacaklı ve borçlu sıfatlarının aynı kişide birleşmesi, alacağın
ödenmesi hükmündedir.

\(3) Gemi maliki olmayan borçlu, alacağın bir kısmını öderse, gemi
ipoteğinin alacaklı üzerinde kalan kısmı borçluya geçenden sıra
itibarıyla önce gelir.

\(4) Gemi maliki olmayan borçlu, ödeme sonucunda ipoteği iktisap eder
veya aynı sebepten dolayı gemi sicilinin düzeltilmesinde menfaati
bulunursa, alacaklıdan sicilin düzeltilmesi için gerekli belgeleri
kendisine vermesini isteyebilir.

11203

\(5) Malik, bir başkasına karşı, alacağın düşmesi hâlinde gemi ipoteğini
de sildirmeyi üstlenirse, silinmeyi istemek hakkının teminat altına
alınabilmesi için gemi siciline şerh verilebilir.

**bbb) Alacaklı ve malik sıfatlarının birleşmesi**

**MADDE 1045**- (1) Gemi ipoteği ile mülkiyetin aynı kişide birleşmesi
ile ipotek düşer.

\(2) Borçlu, gemi malikinden başka bir kişi olduğu veya alacak üzerinde
bir rehin veya intifa hakkı bulunduğu takdirde ipotek devam eder. Şu
kadar ki, gemi maliki alacaklı sıfatı ile geminin paraya çevrilmesini
isteyemez ve faiz alacakları için gemi teminat oluşturmaz.

**ccc) Birlikte gemi ipoteğinde malikin alacaklıya ödemede bulunması**

**MADDE 1046**- (1) Alacaklıya ödemede bulunan gemi maliki, diğer
ipotekli gemilerden birinin malikine veya onun hukuki seleflerine rücu
hakkına sahip bulunduğu oranda o malikin gemisi üzerindeki ipotek
hakkını kazanır. 1045 inci maddenin ikinci fıkrası gereğince devam eden
ipotekle işbu ipotek birlikte ipotek teşkil eder.

\(2) Kısmen ödeme hâlinde, alacaklı üzerinde kalan ipotek, birinci fıkra
ile 1045 inci maddenin ikinci fıkrası gereğince malike geçen
ipoteklerden sıra itibarıyla önce gelir.

\(3) Alacağın malike devri veya alacaklı ve borçlu sıfatlarının malikin
şahsında birleşmesi, alacağın malik tarafından ödenmesi hükmündedir.

\(4) Alacaklının hakkını cebrî icra yoluyla ipotekli gemilerden birinden
alması durumunda birinci fıkranın birinci cümlesi hükmü uygulanır.

**ddd) Birlikte gemi ipoteğinde ipoteğin borçluya geçmesi**

**MADDE 1047**- (1) Birlikte gemi ipoteğinde borçlu, 1038 inci maddenin
altıncı fıkrasında yazılı hâlde, ipotekli gemilerden yalnız birinin
malikine veya onun hukuki seleflerine rücu hakkına sahip olursa, ancak
bu gemi üzerindeki ipotek kendisine geçer; diğer gemiler üzerindekiler
düşer.

**eee) Alacaklının gemi malikine karşı sahip olduğu istem hakkının
zamanaşımına uğraması**

**MADDE 1048**- (1) Gemi sicilinden haksız yere silinmiş akdî
ipoteklerle tescil edilmemiş bulunan kanuni ipotekler, alacaklının gemi
malikine karşı sahip olduğu istem hakkının zamanaşımına uğraması ile
düşer.

**bb) Sadece ipoteğin düşmesi sonucunu doğuran sebepler**

**aaa) Tarafların anlaşması**

**MADDE 1049**- (1) İpotekli alacaklı ile gemi malikinin, ipoteğin
kaldırılması hususunda 1015 inci maddenin ikinci fıkrasında öngörüldüğü
şekilde anlaşmaları ve ipotek kaydının gemi sicilinden silinmesi ile
ipotek sona erer. Şu kadar ki, ipotek üzerinde hak sahibi kişiler varsa
onların da onayları şarttır.

**bbb) Alacaklının feragati**

**MADDE 1050**- (1) İpotek, alacaklının feragati ve bunun üzerine
sicilden ipotek kaydının silinmesi ile düşer. Şu kadar ki, ipotek
üzerinde hak sahibi kişiler varsa onların da onayları şarttır.

\(2) Malik, ipoteğin ileri sürülmesini sürekli olarak imkânsız kılan bir
def’e sahip bulunduğu takdirde, alacaklıdan ipotekten feragatini
isteyebilir.

11204

\(3) Vazgeçme beyanı imzası noterce onaylı bir senetle veya sicil
müdürlüğünde yapılır.

\(4) Alacaklı ipotekten vazgeçmek veya diğer bir ipoteğe öncelik hakkı
tanımak suretiyle borçluyu ipotekten hakkını almak imkânından yoksun
bıraktığı oranda borçlu borcundan kurtulur.

**ccc) İpoteğin süresinin dolması**

**MADDE 1051**- (1) Belli bir süre için kurulan ipotek, bu sürenin
dolması ile düşer.

**cc) Mahkemece ipoteğin düşmesine karar verilmesi**

**aaa) Alacaklının belli olmaması hâlinde**

**MADDE 1052**- (1) Alacaklının kim olduğu bilinmiyorsa, gemi siciline
ipotekle ilgili olmak üzere yapılan son kayıttan itibaren on yıl geçtiği
ve alacaklının  hakkı bu süre içinde malik tarafından Türk Borçlar
Kanununun 154 üncü maddesi gereğince zamanaşımını kesecek tarzda
tanınmış olmadığı takdirde, alacaklı ilan yoluyla çağrılarak ipoteğin
düşmesine karar verilebilir. Vadeli alacaklarda bu süre, vadenin
dolmasından önce işlemeye başlamaz.

\(2) Düşme kararının verilmesiyle ipotek sona erer.

**bbb) Paranın tevdii hâlinde**

**MADDE 1053**- (1) Malik, alacaklının alacağını ödeme veya feshi
bildirme hakkına sahip olur ve alacak tutarını, geri almak hakkından
feragat ederek, alacaklının adına tevdi ederse, belli olmayan alacaklı
ilan yoluyla çağrılarak ipoteğin düşmesine karar verilebilir. Faizler
ancak miktarı sicile geçirilmiş ise, tevdi olunur; düşme kararının
verilmesinden önceki üç yıllık dönem hariç, faiz tevdi edilmez.

\(2) Alacaklı, Türk Borçlar Kanununun tevdi ile ilgili hükümlerine göre
daha önce hakkını almış sayılmadıkça düşme kararının verilmesi ile borç
ödenmiş sayılır.

\(3) Alacaklı daha önce tevdi yerine başvurmadığı takdirde, tevdi edilen
bedel üzerindeki hakkı, düşme kararının verilmesinden itibaren on yıl
geçmekle sona erer. Bu hâlde tevdi eden kişi, tevdi sırasında geri almak
hakkından feragat etmiş olsa bile, tevdi ettiği bedeli geri alabilir.

**III- Yapı hâlindeki gemiler üzerinde ipotek**

**1. Konusu**

**MADDE 1054**- (1) Yapı hâlindeki gemiler üzerinde de ipotek
kurulabilir.

\(2) Omurgasının konulduğu andan kızaktan indirilinceye kadar,
görünebilecek bir yerine ad ve numara konulmak suretiyle yapının açık ve
sürekli bir şekilde ayırt edilmesi gerçekleştirildiği andan itibaren
yapı hâlindeki gemi üzerinde ipotek kurulabilir.

\(3) Tamamlandığında onsekiz gros tonilatodan ufak olacak yapılar
üzerinde ipotek kurulamaz.

**2. Kurulması**

**MADDE 1055**- (1) Yapı hâlindeki gemi üzerinde ipotek, yapı maliki ile
alacaklının yapı üzerinde ipotek kurulması hususunda anlaşmaları ve
ipoteğin yapı hâlindeki gemilere özgü sicile tescili ile kurulur.
İpoteğin kurulmasına ilişkin anlaşmanın yazılı şekilde yapılması ve
imzalarının noterce onaylanması şarttır. Bu anlaşma gemi sicil
müdürlüğünde de yapılabilir.

**3. Kapsamı**

**MADDE 1056**- (1) Yapı hâlindeki gemi, yapımın her aşamasında ipoteğin
kapsamındadır. Yapı hâlindeki gemiler üzerindeki ipotek, 1020 nci
maddede yazılı şeylerle yapı malikinin mülkiyetine girmemiş olan
kısımlar dışında, tersanede bulunup yapımda kullanılacak olan ve bunun
için işaretlenmiş bulunan kısımları da kapsar.

11205

\(2) Yapı hâlindeki gemiler üzerindeki ipotek, sigorta tazminatını ancak
ipoteğin kapsamına giren hususlar üzerindeki malikin menfaatinin malik
veya onun lehine bir başkası tarafından ayrıca sigorta ettirilmiş olması
hâlinde kapsar.

**4. Derecesi**

**MADDE 1057**- (1) Yapı üzerinde kurulan gemi ipoteği, yapımı
tamamlandıktan sonra eski derecesiyle gemi üzerinde kalır.

**5. Uygulanacak hükümler**

**MADDE 1058**- (1) Yapı hâlindeki gemiler üzerindeki ipotekle ilgili
özel hükümler saklı kalmak üzere, 1014 ilâ 1053 üncü madde hükümleri bu
tür ipoteklere de uygulanır.

**DÖRDÜNCÜ AYIRIM**

**İntifa Hakkı**

**A) Kurulması **

**MADDE 1059**- (1) Sicile kayıtlı gemiler üzerinde intifa hakkı
kurulabilir.

\(2) İntifa hakkı, aksi kararlaştırılmadıkça, sahibine üzerinde kurulduğu
gemiden tam yararlanma yetkisini sağlar.

\(3) Akdî intifa hakkının kurulmasında 1015 inci madde hükmü uygulanır.

**B) Uygulanacak hükümler**

**MADDE 1060**- (1) Sicile kayıtlı gemi üzerindeki intifa hakkı Türk
Medenî Kanununun taşınmazlar üzerindeki intifa hakkı hükümlerine
tabidir.

\(2) İntifa hakkı ile gemi ipotekleri arasındaki ilişkiler Türk Medenî
Kanununun 869 uncu maddesi hükmüne tabidir. Aynı tarihle kaydedilmiş
bulunan haklar aynı derecededir. Gemi ipoteğinin derecelerinin
değiştirilmesi ve ipoteğin malike karşı alacaklıya sağladığı hakların
zamanaşımına uğraması ile ilgili hükümler burada da uygulanır.

**İKİNCİ KISIM**

**Donatan ve Donatma İştiraki**

**A) Donatan**

**I- Tanımı**

**MADDE 1061**- (1) Donatan, gemisini menfaat sağlamak amacıyla suda
kullanan gemi malikine denir.

\(2) Kendisinin olmayan bir gemiyi menfaat sağlamak amacıyla suda kendi
adına bizzat veya kaptan aracılığıyla kullanan kişi, üçüncü kişilerle
olan ilişkilerinde donatan sayılır. Malik, geminin işletilmesinden
dolayı gemi alacaklısı sıfatıyla bir istemde bulunan kişiyi, bu
işletilme malike karşı haksız ve alacaklı da kötüniyet sahibi olmadıkça,
hakkını istemekten engelleyemez.

**II- Gemi adamlarının kusurlarından doğan sorumluluğu**

**MADDE 1062**- (1) Donatan, gemi adamlarının, zorunlu danışman
kılavuzun veya isteğe bağlı kılavuzun görevlerini yerine getirirken
işledikleri kusur sonucunda üçüncü kişilere verdiği zararlardan
sorumludur. Ancak, donatan, yolculara ve yükle ilgili kişilere karşı,
taşıyanın gemi adamlarının kusurundan doğan sorumluluğuna ilişkin
hükümlere göre sorumlu olur.

\(2) Donatanın, Türkiye Cumhuriyetinin taraf olduğu sorumluluğun
sınırlandırılmasına ilişkin milletlerarası sözleşmelerden doğan
sorumluluğunu sınırlandırma hakkı saklıdır.

**III- Yetkili mahkeme**

**MADDE 1063**- (1) Donatan aleyhine, bu sıfatı dolayısıyla, herhangi
bir alacaktan dolayı geminin bağlama limanının  bulunduğu yer
mahkemesinde de dava açılabilir.

11206

**B) Donatma iştiraki**

**I- Tanımı**

**MADDE 1064**- (1) Birden çok kişinin paylı mülkiyet şeklinde malik
oldukları bir gemiyi, menfaat sağlamak amacıyla aralarında yapmış
oldukları sözleşme gereğince, hepsi adına ve hesabına suda kullanmaları
hâlinde donatma iştiraki vardır.

\(2) Tek başına bir geminin maliki veya işletme hakkına sahip olan
ticaret şirketleri veya diğer tüzel kişiler hakkında donatma iştirakine
ilişkin hükümler uygulanmaz.

**II- İştirakin tescili**

**MADDE 1065**- (1) Donatma iştirakinin yapılmasını izleyen onbeş gün
içinde iştirak, ticaret ve gemi sicillerine tescil edilir.

\(2) Ticaret ve gemi sicillerine;

a\) Paydaş donatanların adları, yerleşim yerleri ve vatandaşlıkları,

b\) İştirakin unvanı ve merkezi,

c\) İştirakin konusu,

d\) Her paydaş donatanın gemi payının miktarı,

e\) İştiraki temsile yetkili kişilerin ad ve soyadları ile bunların
yalnız başlarına mı yoksa birlikte mi imza atmaya yetkili oldukları,

kaydedilir.

**III- Paydaş donatanlar arasındaki ilişkiler**

**MADDE 1066**- (1) Paydaş donatanlar arasındaki hukuki ilişkiler ile
donatma iştirakinin temsili, paydaşlar arasındaki sözleşme hükümlerine
tabidir. Sözleşmede hüküm bulunmayan durumlarda, 1067 ilâ 1087 nci
maddeler uygulanır.

**IV- İştirakin yönetimi ve temsili**

**1. Kararlar**

**MADDE 1067**- (1) İştirakin işleri paydaş donatanların oy çoğunluğu
ile verecekleri kararlara göre yürütülür. Her paydaş donatanın sahip
olduğu oy hakkı, onun gemideki payı veya paylarının miktarına göre
belirlenir. Kararın lehinde oy verenlerin, tüm payların yarısından
fazlasına sahip olmaları hâlinde oy çoğunluğu gerçekleşmiş sayılır.

\(2) Donatma iştiraki sözleşmesinin değiştirilmesine ilişkin veya bu
sözleşmeye aykırı ya da iştirakin amacına yabancı kararlar  oybirliği
ile alınır.

**2. Gemi müdürü**

**a) Atanması ve görevden alınması**

**MADDE 1068**- (1) Donatma iştirakinin işlerinin görülmesi için oy
çoğunluğu ile bir gemi müdürü atanabilir. Paydaş donatanlardan olmayan
bir gemi müdürünün atanması için oybirliği şarttır.

\(2) Gemi müdürü, sözleşmenin feshinden doğan hakları saklı kalmak üzere,
her zaman oy çoğunluğuyla görevden alınabilir.

\(3) Gemi müdürünün atanması ve görevden alınması ticaret ve gemi
sicillerine tescil olunur.

**b) Yönetim yetkisi**

**MADDE 1069**- (1) Gemi müdürünün yönetme hakkı 1070 inci maddeye
tabidir. Ancak, olağanüstü tamirler veya kaptanın atanması ve görevden
alınması için önceden donatma iştirakinin kararının alınması gerekir.

11207

\(2) Gemi müdürü, iştirak tarafından yetkilerinin kapsamına getirilen
sınırlamalara uymakla yükümlüdür. Bunun dışında, alınan kararlara göre
hareket etmek ve bu kararları uygulamak zorundadır.

**c) Temsil yetkisi**

**aa) Kapsamı**

**MADDE 1070**- (1) Gemi müdürü, bu sıfatla iştirakin olağan işlerinin
gerektirdiği bütün işlemleri ve hukuki tasarrufları üçüncü kişilerle
yapmaya ve bu işler dolayısıyla ödenen paraları toplamaya yetkilidir.
Gemi müdürünün temsil yetkisine, özellikle geminin donatılmasına ve
bakımına ilişkin işlem ve tasarruflar ile navlun sözleşmelerinin
yapılması ve geminin, navlunun, donatma giderlerinin ve müşterek
avaryadan doğan alacakların sigorta ettirilmesi dâhildir.

\(2) Kaptan, sadece gemi müdürünün emir ve talimatlarına uymakla yükümlü
olup, paydaş donatanlardan herhangi birinin vereceği talimata uymak
zorunda değildir.

\(3) Gemi müdürü bu madde uyarınca yapmaya yetkili olduğu işlerden doğan
uyuşmazlıklar dolayısıyla açılan davalarda ve girişilen takiplerde
iştiraki temsile de yetkilidir.

\(4) Gemi müdürü, kendisine özel bir yetki verilmedikçe, iştirak veya
paydaş donatanlardan birinin veya birkaçının adına kambiyo taahhüdünde
bulunamayacağı veya ödünç para alamayacağı gibi gemi veya gemi payları
üzerinde bunları satmak veya rehnetmek suretiyle tasarrufta da
bulunamaz.

**bb) Hükümleri**

**MADDE 1071**- (1) Gemi müdürünün bu sıfatla kanuni yetkileri
çerçevesinde yaptığı hukuki işlemlerden doğan bütün hak ve borçlar
iştirake aittir.

**cc) Sınırlandırılması**

**MADDE 1072**- (1) Gemi müdürünün kanuni temsil yetkisinin
sınırlandırılması, donatma iştiraki tarafından ancak işlemin yapıldığı
anda bunu bilen üçüncü kişilere karşı ileri sürülebilir.

**d) Yükümlülükleri**

**aa) Özen yükümlülüğü**

**MADDE 1073**- (1) Gemi müdürü, donatma iştirakinin işlerini yaparken
tedbirli bir donatanın özenini göstermek zorundadır.

**bb) Defter tutma ve belgeleri saklama yükümlülüğü**

**MADDE 1074**- (1) Gemi müdürü, iştirak işlerine ilişkin ayrı bir
defter tutmak ve iştirak işleri dolayısıyla aldığı belgeleri ve verdiği
belgelerin suretlerini düzenli bir şekilde saklamak zorundadır.

**cc) Bilgi ve hesap verme yükümlülüğü**

**MADDE 1075**- (1) Gemi müdürü, paydaş donatanlardan her birine, istemi
üzerine, donatma iştirakine ait işler hakkında bilgi vermek ve iştirake
ait bütün defterlerle belgeleri göstermek zorundadır.

\(2) Donatma iştirakinde gemi müdürünün hesap vermesine her zaman karar
verilebilir. Gemi müdürünün verdiği hesabın çoğunluk tarafından
onaylanması ve gördüğü işlerin uygun bulunması, bu karara karşı oy
verenlerin itiraz haklarını düşürmez.

**V- Kazanca ve zarara katılma**

**MADDE 1076**- (1) İştirakin kazancı ve zararı, paydaş donatanlara
gemideki paylarına göre dağıtılır.

\(2) Kazanç ve zarar hesabı ile kazancın dağıtılması takvim yılı sonunda
yapılır.

11208

**VI- Giderlere katılma**

**MADDE 1077**- (1) Paydaş donatanlardan her biri iştirakin giderlerine,
özellikle geminin donatılması ve tamiri giderlerine, gemideki payları
oranında katılmak zorundadır.

\(2) Paydaş donatanlardan biri kendisine düşen gider payını ödemez ve bu
para diğer paydaş donatanlar tarafından onun hesabına avans olarak
verilirse, borçlu paydaşın temerrüt faizi ödeme yükümlülüğü, avansların
verildiği tarihten itibaren başlar. Avansın ödenmesinin, borçlu paydaşa
ait gemi payı veya payları üzerinde, avans veren paydaş donatanlar
bakımından doğurduğu sigortalanabilir menfaatin sigorta ettirilmesi
hâlinde, sigorta giderleri de borçlu paydaş donatana ait olur.

**VII- Paydaş donatanların şahsında değişiklik**

**MADDE 1078**- (1) Paydaş donatanlardan birinin şahsında meydana
gelecek bir değişiklik, donatma iştirakinin devamına engel olmaz.

\(2) Paydaş donatanlardan hiçbiri iştirakten çıkarılamaz.

**VIII- Paydaş donatan olan kaptan**

**MADDE 1079**- (1) Kaptan paydaş donatanlardan biri ise, işine onayı
olmaksızın son verildiğinde, paydaş donatanlarla yaptığı sözleşme
gereğince iştirakte donatan sıfatıyla sahip olduğu payın, diğer
donatanlar tarafından, bilirkişilerce biçilecek değerinin ödenmesi
suretiyle satın alınmasını isteyebilir. Kaptan, haklı bir sebep
olmaksızın istemini ileri sürmekte gecikirse, hakkı düşer.

**IX- Paydaş donatanların sorumluluğu**

**1. İştirakin borçlarından dolayı üçüncü kişilere karşı sorumluluğu**

**MADDE 1080**- (1) Deniz alacaklarından sorumluluğun
sınırlandırılmasıyla ilgili hükümler saklı kalmak üzere, paydaş
donatanlar, iştirakin borçlarından dolayı üçüncü kişilere karşı iştirak
payları oranında şahsen sorumludurlar.

**2. İştirak payının devredilmiş olması hâlinde**

**MADDE 1081**- (1) İştirak payını devreden paydaş donatan, iktisap
edenle birlikte devri diğer donatanlara veya gemi müdürüne
bildirmedikçe, onlarla olan ilişkilerinde paydaş donatan sayılır ve bu
bildirimden önce doğan bütün borçlardan dolayı onlara karşı paydaş
donatan sıfatıyla sorumlu olmakta devam eder. İştirak payını iktisap
eden kişi de iktisap anından itibaren diğer paydaş donatanlarla olan
ilişkilerinde paydaş donatan sıfatı ile sorumlu olur.

\(2) Donatma iştiraki sözleşmesi hükümleri ile iştirak tarafından verilen
kararlar ve girişilmiş işler, devredeni ne ölçüde bağlıyorsa, iktisap
edeni de o ölçüde bağlar. İktisap edenin tekeffül bakımından devredene
karşı sahip olduğu haklar saklı kalmak şartıyla, diğer paydaş
donatanlar, devredenin paydaş donatan sıfatıyla devrettiği payına
ilişkin olmak üzere ona düşen borçları, iktisap edene karşı da takas
edebilirler.

\(3) Birinci ve ikinci fıkra hükümleri, bir iştirak payının cebrî icra
yolu ile iktisabı hâlinde de uygulanır.

**X- Sona ermesi**

**1. Sona erme sebepleri**

**a) Fesih kararı**

**MADDE 1082**- (1) Donatma iştiraki, çoğunluk kararı ile fesih
olunabilir. Geminin devri hakkındaki karar da iştirakin feshi kararı
hükmündedir.

11209

**b) Çıkmak isteyen ortağın fesih istemi**

**MADDE 1083**- (1) Paydaş donatanlardan her biri, haklı bir sebebe
dayanarak iştirakten çıkmasına izin verilmesini isteyebilir. İştirakten
çıkmasına izin verilmeyen paydaş donatan, haklı sebeplere dayanarak
mahkemeden iştirakin feshini isteyebilir.

\(2) Dürüstlük kuralına göre paydaş donatanın iştirakte kalmasını ondan
beklenilemeyecek derecede zorlaştıran olaylar haklı sebep sayılır.
Sadece çıkmak isteyen paydaş donatanın şahsını ilgilendiren ve diğer
paydaş donatanlardan hiçbiri için sözleşmeye aykırılık oluşturmayan
olaylar, haklı sebep olarak kabul edilemez.

\(3) Mahkeme haklı sebebi ispatlanmış görürse, davacının iştirak payına
bilirkişilerce biçilecek olan değerin diğer paydaş donatanlar tarafından
ödenip devralınması için onlara uygun bir süre verir. Her paydaş
donatanın, davacı paydaş donatanın payını, kendi payı oranında devralmak
hakkı vardır. Mahkemece verilen süre içinde davacı paydaş donatanın payı
devralınmadığı takdirde, mahkeme iştirakin feshine karar verir.

\(4) Bu madde hükümlerinin paydaş donatanlar aleyhine değiştirilmesi
sonucunu doğuran sözleşme şartları geçersizdir.

**c) İştirakin iflası**

**MADDE 1084**- (1) Donatma iştiraki hakkında iflasın açılmasıyla da
iştirak sona erer.

**2. Sona ermeyi gerektirmeyen hâller**

**MADDE 1085**- (1) Paydaş donatanlardan birinin ölümü veya iflası,
donatma iştirakinin sona ermesine sebep olmaz.

**XI- Tasfiye**

**MADDE 1086**- (1) Donatma iştirakinin feshi yahut geminin devri
kararlaştırılmışsa, gemi açık artırmayla satılır ve iştirak tasfiye
olunur. Geminin tamir kabul etmez veya tamire değmez bir hâlde bulunduğu
mahkeme kararıyla saptanmadıkça satış, ancak gemi, bağlama limanında
veya bir Türk limanında bulunup da yerine getirmekle yükümlü olduğu bir
navlun sözleşmesiyle henüz bağlı bulunmadığı bir sırada yapılabilir.
Satış şekli ve şartları, paydaş donatanların oybirliğiyle 
değiştirilebilir.

\(2) Satış şekli ve şartları veya tasfiye memurunun atanması hususunda
paydaş donatanların uzlaşamamaları veya feshe mahkemece karar verilmiş
olması hâlinde, mahkeme gemiyi satmak ve iştiraki tasfiye etmek üzere
bir tasfiye memuru atar. Bu memurun hakları, görevleri ve sorumluluğu
hakkında kollektif şirket tasfiye memurları hakkındaki hükümler kıyas
yoluyla uygulanır.

**XII- Yetkili mahkeme**

**MADDE 1087**- (1) Paydaş donatanlar aleyhine bu sıfatları dolayısıyla
diğer paydaş donatanlar veya üçüncü kişiler tarafından herhangi bir
alacaktan dolayı geminin bağlama limanının bulunduğu yer mahkemesinde de
dava açılabilir.

\(2) Davanın paydaş donatanlardan biri veya birkaçı aleyhine açılmış
olması hâlinde de aynı hüküm uygulanır.

**ÜÇÜNCÜ KISIM**

**Kaptan**

**A) özen yükümlülüğü**

**MADDE 1088**- (1) Kaptan, bütün işlerinde, özellikle ifası kendisine
düşen sözleşmelerin yerine getirilmesinde tedbirli bir kaptan gibi
hareket etmek zorundadır.

11210

**B) Sorumluluğu**

**MADDE 1089**- (1) Kaptan, kusuruyla yol açtığı zararlardan, özellikle
bu Kısım ile diğer Kısımlarda belirtilen görevlerini yapmamasından
doğacak zararlardan dolayı, yolcular da dâhil, gemi ve eşyayla ilgili
herkese karşı sorumludur.

\(2) Donatanın emrine uyması kaptanı sorumluluktan kurtarmaz.

\(3) Durumu bilerek kaptana emir vermiş olan donatan da sorumludur.

\(4) Kaptanın, Türkiye Cumhuriyetinin taraf olduğu sorumluluğun
sınırlandırılmasına ilişkin milletlerarası sözleşmelerden doğan
sorumluluğunu sınırlandırma hakkı saklıdır.

**C) Görevleri**

**I- Geminin elverişliliği ile ilgili olarak**

**1. Geminin denize ve yola elverişli olup olmadığına dikkat etme**

**MADDE 1090**- (1) Kaptan, yola çıkmadan önce geminin denize ve yola
elverişli olmasına ve gemiye, gemi adamlarına ve yüke ait belgelerin
gemide bulunmasına dikkat etmek zorundadır.

**2. Geminin yüklemeye ve boşaltmaya elverişli olup olmadığına dikkat
etme**

**MADDE 1091**- (1) Kaptan, yükleme ve boşaltma araçlarının kullanılma
amaçlarına uygun durumda olmasına ve istifin, özel istifçiler tarafından
yapılsa bile, denizcilikte geçerli olan kurallara uygun bir şekilde
gerçekleştirilmesine dikkat etmek zorundadır.

\(2) Kaptan, denizcilikte geçerli olan kurallar uyarınca; geminin aşırı
derecede yüklenmemesine, gerekli safranın gemide bulunmasına ve geminin
ambarlarının taşınacak olan eşyayı kabule ve korumaya elverişli bir
şekilde donatılmış olmasına dikkat etmek zorundadır.

**II- Yabancı mevzuata uyma**

**MADDE 1092**- (1) Kaptan, yabancı bir ülkede bulunduğu sırada o ülke
devletinin mevzuatına, özellikle kolluk, vergi ve gümrük kurallarına
uymamasından doğan zararları tazmin ile yükümlüdür.

\(2) Kaptan, gemisine harp kaçağı niteliğine sahip olduğunu bildiği veya
bilmesi gereken eşyayı yüklemesi sebebiyle ortaya çıkan zararı da tazmin
ile yükümlüdür.

**III- Yola çıkma**

**MADDE 1093**- (1) Kaptan, gemi kalkmaya hazır olunca, elverişli ilk
fırsatta yola çıkmak zorundadır.

\(2) Kaptan, hastalık veya diğer bir sebepten dolayı gemiyi yönetemeyecek
durumda olsa bile, geminin kalkmasını veya yolculuğun devamını, uygun
görülemeyecek bir şekilde geciktiremez. Böyle bir durumda kaptan,
durumun gereklerine göre donatandan talimat alması mümkünse, vakit
geçirmeden ona engelleri bildirip talimat gelinceye kadar gereken
önlemleri almak; aksi takdirde yerine başka bir kişiyi kaptan olarak
bırakmak zorundadır. Kaptan, seçiminde kusurlu olmadıkça, kendisine
vekâlet eden kaptanın fiillerinden dolayı sorumlu tutulamaz.

**IV- Gemide hazır bulunma**

**MADDE 1094**- (1) Yükleme başladıktan boşaltma bitinceye kadar zorunlu
bir sebep bulunmadıkça kaptan, ikinci kaptanla birlikte aynı zamanda
gemiden ayrılamaz. Kaptan ayrılmak zorunda kalırsa, ayrılmadan önce
zabitler veya tayfalar arasından uygun birisini yerine vekil bırakmakla
yükümlüdür.

\(2) Bu hüküm, geminin güvenli olmayan bir limanda veya demirleme yerinde
bulunduğu zamanda, yükleme başlamadan önce ve boşaltma bittikten sonra
da uygulanır.

11211

\(3) Kaptan, yakın bir tehlikenin var olması hâlinde veya gemi denizde
bulunduğu sırada, gemiden ayrılmasını haklı gösteren bir zorunluluk
olmadıkça, gemide kalmakla yükümlüdür.

**V- Kaptanın gemi zabitlerine danışması**

**MADDE 1095**- (1) Kaptan, bir tehlikenin varlığı hâlinde, gemi
zabitlerine danışmaya gerek görse bile, onların verdikleri kararla bağlı
olmayıp alacağı önlemlerden daima kendisi sorumlu olur.

**VI- Gemi jurnali**

**1. Tutma yükümlülüğü**

**MADDE 1096**- (1) Her gemide gemi jurnali denilen bir defter tutulur.
Bu deftere her yolculukta eşya veya safranın yüklenmeye başlanması
anından itibaren geçecek belli başlı olaylar yazılır.

\(2) Gemi jurnali, kaptanın gözetimi altında, ikinci kaptan tarafından ve
onun mazereti hâlinde bizzat kaptan veya kaptanın gözetimi altında olmak
şartıyla ehil bir gemi adamı tarafından tutulur.

\(3) Bir liman içinde yolculuk yapan küçük gemilerde jurnal tutmak
yükümlülüğü yoktur.

**2. İçeriği**

**MADDE 1097**- (1) Gemi jurnaline, engel bulunmadıkça, aşağıdaki
hususlar günü gününe yazılır:

a\) Meteorolojik veriler, özellikle hava ve  rüzgâr durumu.

b\) Geminin izlediği rota ve aldığı yol.

c\) Geminin bulunduğu enlem ve boylam dairesi.

d\) Sintinelerdeki su yüksekliği.

e\) İskandil edilen su derinliği.

f\) Kılavuz alınması ve  kılavuzun gemiye girdiği ve ayrıldığı saatler.

g\) Gemi adamları arasındaki değişiklikler.

h\) Gemi veya eşyanın uğradığı bütün kazalar ve bunların ayrıntılı
açıklaması.

i\) Gemide işlenen suçlar ve 25/4/2006 tarihli 5490 sayılı Nüfus
Hizmetleri Kanunu hükümleri saklı kalmak üzere, gemideki doğum ve ölüm
olayları.

\(2) Gemi jurnali kaptan ve ikinci kaptan tarafından imzalanır.

**VII- Deniz raporu**

**1. Düzenlenmesi istemine yetkili olanlar**

**MADDE 1098**- (1) Kaptan, yolculuk sırasında gemiyi veya taşınan
eşyayı ilgilendiren veya başkaca bir maddi zarar doğurması muhtemel olan
bir kaza meydana geldiğinde, gemi zayi olsa bile, bir deniz raporu
düzenlenmesini istemeye yetkili ve kendisinden istendiği takdirde buna
zorunludur. Deniz raporunun düzenlenmesini donatan veya ilgisi olduğunu
ispat eden herkes isteyebilir. Deniz raporunun, vakit kaybetmeksizin
aşağıda belirtilen yerlerden birinde düzenlenmesi istenebilir:

a\) Varma limanında ve eğer varma limanı birden çok ise, kazadan sonra
varılan ilk limanda.

b\) Gemi tamir edildiği veya eşya boşaltıldığı takdirde barınma
limanında.

c\) Yolculuk geminin batması yüzünden veya diğer bir sebepten varma
limanına ulaşmadan biter ise, kaptanın veya ona vekâlet eden kişinin
uğradığı ilk elverişli yerde.

11212

\(2) Kaptan ölür veya deniz raporu düzenlettiremeyecek bir hâlde
bulunursa, gemide kaptandan sonra en yüksek rütbeli zabit tespit
yaptırmak zorundadır.

\(3) Denizde can ve mal koruma hakkındaki mevzuat hükümleri saklıdır.

\(4) Deniz raporu, Türkiye Cumhuriyeti sınırları içinde mahkemelerce
düzenlenir. Diğer yerlerde, Türk Bayraklı gemiler için yerel mevzuat
hükümleri saklı kalmak üzere Türk konsoloslukları, deniz raporu
düzenler.

**2. Tespit edilecek konular**

**MADDE 1099**- (1) Yolculuğun önemli olayları, özellikle kazalar ve
zararın önüne geçilmesi veya azaltılması için alınan önlemler tam ve
açık olarak mahkemece veya konsoloslukça tespit edilir.

**3. Usul**

**MADDE 1100**- (1) Tespit için kaptan, bütün gemi adamlarının ad ve
soyadlarını gösteren bir cetvel, gemi jurnali ve olayla ilgili mevcut
diğer belgelerle birlikte 1098 inci maddede belirtilen mahkemeye veya
konsolosluğa başvurur.

\(2) Başvuru üzerine mahkeme veya konsolosluk, tespit için mümkün olduğu
kadar yakın bir gün belirler ve bunu uygun olan bir şekilde ilan eder.
Ancak, gecikmesinde sakınca görülen hâllerde ilandan vazgeçilebilir.

\(3) Gemi veya yükle ilgili olanlarla kaza ile ilgili diğer kişiler,
mahkemede veya konsoloslukta bizzat bulunabilecekleri gibi, bir vekil de
bulundurabilirler.

\(4) Kaptan, gemi jurnaline dayalı olarak gerekli açıklamalarda bulunur.
Gemi jurnali, mahkemeye veya konsolosluğa getirilemiyorsa veya tutulması
zorunlu değilse, bu hâllerin sebepleri bildirilmelidir.

\(5) Hâkim veya konsolos, gerek gördüğünde gemi adamlarından mahkemeye
gelmemiş olanları dinleyebileceği gibi, olayların yeterince anlaşılması
için kaptan ve diğer gemi adamlarına istediğini de sorabilir.

\(6) Kaptana, diğer gemi adamlarına ve olayla ilgisi bulunanlara doğru
söylemeleri gerektiği ihtar olunur.

**4. Tutanağın aslının saklanması**

**MADDE 1101**- (1) Tutanağın aslı mahkemece veya konsoloslukça
saklanır. İlgililerden isteyenlere onaylanmış örnekleri verilir.

**VIII- Donatanın menfaatlerini koruma**

**MADDE 1102**- (1) Kaptan, gemi zayi olsa bile, gerektiği sürece
donatanın menfaatlerini korumakla yükümlüdür.

**D) Kanundan doğan temsil yetkisi**

**I- Donatanın temsilcisi sıfatıyla**

**1. Kapsamı**

**a) Gemi bağlama limanında bulunduğu sırada**

**MADDE 1103**- (1) Gemi henüz bağlama limanında bulunduğu sırada
kaptanın yapmış olduğu hukuki işlemler donatanı bağlamaz; meğerki,
kaptan kendisine ayrıca verilmiş özel bir yetkiye dayanarak hareket
etmiş veya borç, diğer bir özel borçlandırıcı sebepten doğmuş olsun.

\(2) Kaptan bağlama limanında da gemi adamı tutmaya yetkilidir.

11213

**b) Gemi bağlama limanı dışında bulunduğu sırada**

**MADDE 1104**- (1) Gemi bağlama limanı dışında bulunduğu sırada kaptan,
bu sıfatla, geminin donatılmasına, yakıt ve kumanyasına, gemi
adamlarına, geminin denize, yola ve yüke elverişli bir hâlde tutulmasına
ve genel olarak yolculuğun güvenli bir şekilde sürdürülmesine ilişkin
her türlü işlem ve tasarrufları üçüncü kişilerle donatan adına yapmaya
yetkilidir.

\(2) Taşıma sözleşmeleri yapmak ve görevlerine giren hususlarda dava
açmak da kaptanın yetkisi kapsamındadır.

\(3) Yabancı bayraklı gemilerde, geminin malikine veya kiracısına
açılacak her türlü dava veya takip, onlar hakkında geçerli olmak üzere
kaptana da yöneltilebilir.

**c) Kredi işlemleri**

**MADDE 1105**- (1) Kaptan, ancak gemiyi korumak veya yolculuğu yapmak
için zorunluluk bulunması hâlinde ve bu ihtiyaçların karşılanabilmesi
için gerekli olan miktarda ödünç para veya veresiye mal almaya ve
benzeri kredi işlemlerini yapmaya yetkilidir.

\(2) Birinci fıkrada kaptanın yapmaya yetkili olduğu belirtilen
işlemlerin geçerliği, onun seçtiği işlemin amaca uygun veya bu işlemle
sağlanan para veya diğer şeylerin fiilen geminin korunması veya yolculuk
yapmak için kullanılmış olup olmamasına bağlı değildir. Üçüncü kişi,
kaptanın yetkisiz olduğunu veya sağlanan krediyi başka bir amaçla
kullanma niyetinin bulunduğunu biliyorsa yahut bunları bilmemesi ağır
bir ihmal oluşturuyorsa, kaptanın yaptığı işlem donatanı bağlamaz.

\(3) Kaptanın kambiyo taahhütlerinden dolayı donatanın şahsen sorumlu
tutulması, ona donatan tarafından açık bir temsil yetkisi verilmiş
bulunmasına bağlıdır.

**2. Temsil yetkisinin sınırlandırılması**

**MADDE 1106**- (1) Kaptanın kanundan doğan temsil yetkisini
sınırlandırmış olan donatan, bu sınırlandırmalara kaptanın uymadığını,
sadece bunları bilen kişilere karşı ileri sürebilir.

**3. Fesihten sonra kaptanın yetkilerinin kaldırılması**

**MADDE 1107**- (1) Kaptanla yaptığı sözleşmenin feshini bildiren
donatan, kaptanın, feshi bildirim süresi içinde, yetkilerini
kullanmasını yasaklayabilir.

**4. Kaptanın vekâletsiz iş görmesi**

**MADDE 1108**- (1) Vekâleti olmadan donatan hesabına kendi parasından
avans veren veya kendi adına borçlanan kaptan, donatandan olan tazminat
alacağı bakımından üçüncü kişiler durumundadır.

**5. Donatanın kaptanın yaptığı işlemlerden doğan sorumluluğu**

**MADDE 1109**- (1) Donatan, kaptanın onun adına hareket ettiğini
bildirerek veya bildirmeyerek, gemiyi sevk ve idare eden kişi sıfatıyla
kanuni yetkileri dâhilinde yaptığı hukuki işlemlerden dolayı üçüncü
kişilere karşı hak iktisap eder ve borç altına girer.

\(2) Kaptan, ifasını ayrıca üstlenmedikçe veya kanuni yetkilerini
aşmadıkça, yapmış olduğu işlemlerden dolayı şahsen borç altına girmez.
Kaptanın 1088 ve 1089 uncu maddelerden  kaynaklanan sorumluluğu
saklıdır.

**6. Kaptanın donatana karşı hak ve yükümlülükleri**

**MADDE 1110**- (1) Donatan tarafından sınırlandırılmış olmadıkça,
kaptan ile donatan arasındaki ilişkilerde de kaptanın yetkilerinin
kapsamı, 1103 ilâ 1105 inci maddelerde yer alan hükümlere tabidir.

11214

\(2) Kaptan; donatana geminin durumu, yolculuk sırasında meydana gelen
olaylar, yaptığı sözleşmeler ve açılan davalar hakkında düzenli şekilde
bilgi vermekle yükümlü olduğu gibi, şartlar elverdikçe bütün önemli
işlerde, özellikle 1105 inci maddede yazılı durumlarda, yolculuğun
değiştirilmesi veya kesilmesi gerektiğinde ve olağanüstü tamirler ile
alımlarda donatandan talimat istemek zorundadır.

\(3) Kaptan, elinde donatana ait yeterli miktarda para bulunsa bile,
olağanüstü tamirleri ve alımları, ancak zorunluluk hâlinde yapabilir.

\(4) Kaptan, geminin bağlama limanına dönüşünde veya her isteyişinde
donatana hesap vermek zorundadır.

\(5) Kaptan; taşıtandan, yükletenden ve gönderilenden ödül veya tazminat
gibi her ne ad altında olursa olsun navlun dışında aldığı bütün paraları
da donatanın hesabına alacak yazmak zorundadır.

**II- Kendi hesabına gemiye eşya yükleme yasağı**

**MADDE 1111**- (1) Kaptan, donatanın muvafakati olmaksızın kendi
hesabına gemiye eşya yükleyemez. Bu yasağa uymadığı takdirde, kaptan bu
gibi yolculuklarda benzer eşya için, yükleme yerinde ve zamanında
istenebilecek en yüksek navlunu donatana ödemeye zorunludur. Donatanın
kaptanın ödediği navlunun karşılamadığı zararı için tazminat isteme
hakkı saklıdır.

**III- Yükle ilgili olanların menfaatlerini koruma yükümlülüğü**

**1. Genel olarak**

**MADDE 1112**- (1) Kaptan, yolculuk esnasında yükle ilgili olanların
menfaati gereği eşyanın en iyi şekilde korunması için mümkün olan özeni
göstermekle yükümlüdür.

\(2) Kaptan, bir zararın önüne geçilmesi veya azaltılması için özel
önlemlerin alınması gerektiğinde,   yükle   ilgililerin   menfaatlerini
 göz   önünde   bulundurmaya   ve   mümkünse talimatlarını almaya ve
durumun gereğine göre bu talimatları yerine getirmeye zorunludur.
Talimat alınması mümkün olmadığı takdirde, kaptan kendi takdirine göre
hareket eder; ancak yükle ilgili olanları, bu gibi durumlardan ve alınan
önlemlerden gecikmeksizin bilgilendirmek için üzerine düşeni yapar.

\(3) Kaptan, bu gibi durumlarda eşyayı tamamen veya kısmen boşaltmaya ve
eşyanın bozulması yüzünden veya diğer sebeplerden ileri gelebilecek
büyük bir zararın başka surette önüne geçilemeyeceği anlaşılıyorsa,
eşyayı satmaya; korunması yahut daha ileri götürülmesi için gereken
parayı sağlamak için rehnetmeye yetkilidir.

\(4) Kaptan, yükle ilgili olanların zamanında bizzat yapabilecek durumda
olmamaları koşuluyla, eşyanın zıyaından ve hasara uğramasından doğan
istem haklarını, mahkemelerde veya mahkeme dışında kendi adına
kullanmaya yetkilidir.

**2. Rotadan sapma**

**MADDE 1113**- (1) Yolculuğun izlenen rota üzerinde sürdürülmesini
umulmayan bir hâl engellerse, kaptan durumun gereklerine ve imkânlar
çerçevesinde uygulamaya zorunlu olduğu talimata göre, yolculuğa, başka
bir rota üzerinde devam edebileceği gibi kısa veya uzun bir süre için
ara verebilir veya kalkma limanına geri dönebilir.

\(2) Navlun sözleşmesinin sona ermesi hâlinde kaptan, 1211 inci madde
hükümlerine göre hareket eder.

11215

**3. Eşya üzerinde tasarruf yetkisi**

**a) Genel olarak**

**MADDE 1114**- (1) 1112 nci maddede yazılı hâller dışında kaptan, ancak
yolculuğun devamı için zorunluluk bulunduğu takdirde, eşya üzerinde onu
satmak, rehnetmek veya kullanmak suretiyle tasarrufta bulunabilir.

**b) Müşterek avarya hâlinde**

**MADDE 1115**- (1) Kaptan, para ihtiyacı müşterek avaryadan
kaynaklanmış olup da bunu karşılamak için değişik önlemlerden birine
başvurabilecek durumda bulunuyor ise, bunlardan ilgililere en az zarar
verecek olanını seçmek zorundadır.

**c) Diğer hâllerde**

**MADDE 1116**- (1) Müşterek avarya hâli bulunmadığı takdirde, kaptan,
sadece, para ihtiyacı başka yolla karşılanamıyorsa veya diğer önlemlerin
alınması donatan yönünden katlanılamayacak bir zararın doğmasına
sebebiyet verecekse, eşyayı satabilir, rehnedebilir veya diğer bir
şekilde eşya üzerinde tasarrufta bulunabilir.

**d) Kaptanın işlemlerinin donatanı bağlaması**

**MADDE 1117**- (1) Kaptan eşya üzerinde 1116 ncı maddede yazılı olduğu
şekilde tasarruf ettiği takdirde, donatan, bundan zarar gören yükle
ilgili kişilerin uğradıkları zararı tazmin ile yükümlüdür.

\(2) Donatanın ödeyeceği tazminat hakkında 1186 ncı madde hükmü
uygulanır. Eşyanın satışı sonucunda elde edilen net satış bedeli 1186
ncı maddede yazılı değeri aşarsa, onun yerine net satış bedeli geçer.

**4. Dış ilişkide işlemlerin geçerliği**

**MADDE 1118**- (1) Kaptanın, 1112, 1114, 1115 ve 1117 nci maddelere
göre yaptığı hukuki işlemlerin geçerli olup olmadığı, 1105 inci maddenin
ikinci fıkrasına göre belirlenir.

**DÖRDÜNCÜ KISIM**

**Deniz Ticareti Sözleşmeleri**

**BİRİNCİ BÖLÜM**

**Gemi Kira Sözleşmeleri**

**A) Tanımı ve türleri**

**MADDE 1119**- (1) Gemi kira sözleşmesi, kiraya verenin belirli bir
süre için geminin kullanılmasını, kira bedeli karşılığında, kiracıya
bırakmayı üstlendiği bir sözleşmedir.

\(2) Kiraya verenin, gemi ile birlikte gemi adamlarını da kiracının
emrine vermeyi üstlenmesi, sözleşmenin niteliğini değiştirmez.

**B) Gemi kira senedi**

**MADDE 1120**- (1) Gemi kira sözleşmesinin taraflarından her biri,
giderini vermek koşuluyla, sözleşme şartlarını içeren ve gemi kira
çarter partisi olarak adlandırılan bir gemi kira senedi düzenlenmesini
ve kendisine verilmesini isteyebilir.

**C) Sicile şerh**

**MADDE 1121**- (1) Sözleşmede aksi kararlaştırılmadıkça, taraflar, gemi
kira sözleşmelerinin Türk Gemi Siciline veya 941 inci maddenin üçüncü
fıkrası gereğince Ulaştırma, Denizcilik ve Haberleşme Bakanlığı
tarafından tutulan özel sicile şerhini isteyebilirler.

\(2) Bu şerh, sonraki maliklere, kiracının gemi kira sözleşmesindeki
koşullar çerçevesinde, gemiyi kullanmasına izin vermek zorunluluğunu
yükler.

11216

**D) Hüküm ve sonuçları**

**I- Geminin kullanılmasından doğan istemler**

**MADDE 1122**- (1) Kiracı, üçüncü kişilerin, geminin işletilmesinden
dolayı, kiraya verene karşı yöneltecekleri tüm istemleri karşılamak
yükümlülüğü altındadır.

**II- Geminin teslimi**

**MADDE 1123**- (1) Kiraya veren, kiralanan gemiyi kararlaştırılan
tarihte ve yerde denize elverişli ve sözleşme ile güdülen amaca uygun
bir şekilde kullanmaya hazır olarak kiracıya teslim etmekle yükümlüdür.

**III- Giderler**

**MADDE 1124**- (1) Geminin ayıplarından doğan tamirler ile bu yüzden
değiştirilen parçaların giderleri kiraya verene aittir.

\(2) Geminin, ayıbından dolayı yirmidört saatten fazla bir süre
hareketsiz kalması hâlinde, aşan süre için kira bedeli ödenmez, ödenmiş
ise geri verilir.

\(3) Geminin bakımı ve birinci fıkra kapsamına girmeyen tamirleri ile
parçalarının değiştirilmesi ve işletilmesinden doğan giderler, kiracıya
aittir.

**IV- Gemiyi kullanma hakkı**

**MADDE 1125**- (1) Kiracı, gemiyi tahsis amacına uygun olarak sözleşme
hükümleri çerçevesinde dilediği gibi kullanabilir.

\(2) Kiracı, kiraya verenin geminin donatımı için sözleşme hükümlerine
göre gemide bıraktığı her tür malzeme ve teçhizatı, sözleşmenin
bitiminde aynı nitelik ve nicelikte teslim etmek şartıyla kullanma
hakkına sahiptir.

**V- Sigorta**

**MADDE 1126**- (1) Kiracı, geminin iadesine kadar doğacak denizcilik ve
sorumluluk rizikolarına karşı sigorta yaptırmak ve sigorta sözleşmesinin
kurulduğunu kiraya verene önceden bildirmekle yükümlüdür. Sigorta
sözleşmesinde ve poliçesinde, kiraya verenin ismen bildirilmesi ve
sigortanın “kimin olacaksa onun lehine” yaptırılması zorunludur.

**VI- Gemi adamlarının çalıştırılması**

**MADDE 1127**- (1) Gemi adamlarının çalıştırılmasından doğan bütün borç
ve yükümlülükler kiracıya aittir. Geminin gemi adamlarıyla birlikte
kiracının emrine verildiği kira sözleşmelerinde, gemi adamlarının
çalıştırılmasından doğan bütün borç ve yükümlülüklerden kiraya veren,
kiracı ile birlikte ve müteselsilen sorumlu olur.

**VII- Kira ödeme borcu ve teminatı**

**MADDE 1128**- (1) Kira bedeli, sözleşmede kararlaştırılan zamanda, bu
hususta anlaşma yoksa geminin zilyetliğinin sözleşme şartları
çerçevesinde kiracıya devredildiği günden başlamak üzere aylık olarak ve
peşin ödenir.

\(2) Kiraya veren, gemi kira sözleşmesinden doğan bütün alacakları için
kiracıya ait taşınır ve kıymetli evrak üzerinde Türk Medenî Kanununun
950 ilâ 953 üncü maddeleri uyarınca hapis hakkına, kiracıya ödenecek
navlun ve diğer alacaklar üzerinde aynı Kanunun 954 ilâ 961 inci
maddeleri uyarınca alacak rehnine ve kiracıya ödenecek navlunu teminat
altına almak üzere 1201 inci maddeye göre tanınan hapis hakkına
sahiptir; şu kadar ki, borçlular, alacak rehni kendilerine
bildirilmediği takdirde kiracıya yapacakları ödemeyle borçlarından
kurtulurlar.

11217

**VIII- Geminin iadesi**

**MADDE 1129**- (1) Kiracı, sözleşme bitiminde gemiyi, teslim aldığı
hâliyle geri verir. Kiracı, gemide ve tesisatında, normal bir kullanım
tarzı sonucu meydana gelen eksiklik, değişiklik veya aşınmadan sorumlu
değildir.

\(2) Sözleşmenin bitiminde gemiyi iadede geciktiği takdirde kiracı,
geciktiği sürenin ilk onbeş günü için kira bedeli üzerinden ve sonraki
günler için kira bedelinin iki katı üzerinden hesaplanacak bir tazminatı
ödemekle yükümlüdür; meğerki, kiraya veren, daha yüksek bir zarara
uğradığını ispat etmiş olsun.

**E) Uygulanacak hükümler**

**MADDE 1130**- (1) Bu Bölümde hüküm bulunmayan hâllerde Türk Borçlar
Kanununun adi kira sözleşmeleri hakkındaki hükümleri nitelikleri
elverdiği ölçüde uygulanır.

**İKİNCİ BÖLÜM**

**Zaman Çarteri Sözleşmesi**

**A) Tanımı**

**MADDE 1131**- (1) Zaman çarteri sözleşmesi, tahsis edenin, donatılmış
bir geminin ticari yönetimini belli bir süre için ve bir ücret
karşılığında tahsis olunana bırakmayı üstlendiği sözleşmedir.

\(2) Geminin teknik yönetimini elinde bulunduran tahsis eden, geminin
zilyedi sayılır.

**B) Zaman çarter partisi**

**MADDE 1132**- (1) Zaman çarteri sözleşmesi yapıldığında taraflardan
her biri, giderini vererek, sözleşme şartlarını içeren bir zaman çarter
partisi düzenlenmesini ve  verilmesini isteyebilir.

**C) Tarafların hakları ve borçları**

**I- Tahsis edenin borçları**

**MADDE 1133**- (1) Tahsis eden, geminin teknik yönetimini üstlenir. Bu
amaçla tahsis eden, belirlenen gemiyi;

a\) Kararlaştırılan tarihte ve yerde hazır bulundurmak,

b\) Sözleşme süresince gemiyi denize ve yola elverişli ve sözleşmede
belirtilen amaca uygun bir hâlde bulundurmak,

ile yükümlüdür.

**II- Geminin ticari yönetimi**

**MADDE 1134**- (1) Geminin, ticari yönetimi tahsis olunana aittir.

\(2) Kaptan, tahsis olunanın geminin ticari yönetimine ilişkin olarak
zaman çarteri sözleşmesi hükümleri çerçevesinde kendisine verdiği bütün
talimatlara uymak zorundadır.

**III- Giderler**

**MADDE 1135**- (1) Geminin ticari işletilmesinden doğan, özellikle
makinelerinin düzenli bir şekilde işlemesini sağlayacak nitelik ve
miktarda yakıtın sağlanması için gerekli giderlere olduğu gibi, tüm
giderlere tahsis olunan katlanır.

**IV- Ücret ödeme borcu ve teminatı**

**MADDE 1136**- (1) Tahsis ücreti, geminin ticari yönetiminin, sözleşme
şartları çerçevesinde fiilen tahsis olunana bırakıldığı günden başlamak
üzere aylık olarak ve peşinen ödenir.

11218

\(2) Geminin hareketsiz kaldığı sürenin en az yirmidört saati geçmiş
olması şartıyla, ticari bakımdan yararlanılabilir bir durumda olmadığı
süre için ücret ödenmez.

\(3) Tahsis eden zaman çarteri sözleşmesinden doğan bütün alacakları
için, tahsis olunana ait taşınır ve kıymetli evrak üzerinde Türk Medenî
Kanununun 950 ilâ 953 üncü maddeleri uyarınca hapis hakkına, tahsis
olunana ödenecek navlun üzerinde aynı Kanunun 954 ilâ 961 inci maddeleri
uyarınca alacak rehnine ve bu navlunu teminat altına almak üzere 1201
inci maddeye göre tanınan hapis hakkına sahiptir; şu kadar ki, navlun
borçlusu, alacak rehni kendisine bildirilmediği takdirde tahsis olunana
yapacağı ödemeyle borcundan kurtulur.

**V- Tahsis olunanın sorumluluğu ve gemiyi iade yükümlülüğü**

**MADDE 1137**- (1) Tahsis olunan, geminin ticari yönetimi dolayısıyla
tahsis edenin uğradığı zararlardan sorumludur.

\(2) Tahsis olunan, sözleşme bitiminde gemiyi sözleşmede belirlenen yerde
ve hâlde iade etmekle yükümlüdür. Bu yükümlülüğün ihlali hâlinde, tahsis
olunan, gecikilen zaman dilimi için, zaman çarteri sözleşmesinin bittiği
tarihte ödenmesi gereken tahsis ücretinin iki katını ödemekle
yükümlüdür; meğerki, bu yüzden daha yüksek bir zararın meydana geldiği
ispat edilmiş olsun.

**ÜÇÜNCÜ BÖLÜM**

**Navlun Sözleşmesi**

**BİRİNCİ AYIRIM**

**Genel Hükümler**

**A) Navlun sözleşmesinin türleri**

**MADDE 1138**- (1) Taşıyan, navlun karşılığında;

a\) Yolculuk çarteri sözleşmesinde eşyayı, geminin tamamını veya bir
kısmını ya da belli bir yerini taşıtana tahsis ederek;

b\) Kırkambar sözleşmesinde  ayırt edilmiş eşyayı,

denizde taşımayı üstlenir.

\(2) Bu Bölümdeki hükümler posta idaresinin denizde eşya taşımalarına
uygulanmaz.

**B) Yolculuk çarter partisi**

**MADDE 1139**- (1) Yolculuk çarteri sözleşmesi yapıldığında taraflardan
her biri, giderini vererek, sözleşme şartlarını içeren bir yolculuk
çarter partisi düzenlenmesini ve kendisine verilmesini isteyebilir.

**C) Kamaralar**

**MADDE 1140**- (1) Geminin tamamı taşıtana tahsis edildiğinde kamaralar
hariç tutulmuş sayılır; bununla beraber taşıtanın izni olmaksızın
kamaralara eşya yükletilemez.

**D) Taşıyanın, gemiyi denize, yola ve yüke elverişli bulundurma
yükümlülüğü**

**MADDE 1141**- (1) Her türlü navlun sözleşmesinde taşıyan, geminin
denize, yola ve yüke elverişli bir hâlde bulunmasını sağlamakla
yükümlüdür.

\(2) Taşıyan, yükle ilgili olanlara karşı geminin denize, yola veya yüke
elverişli olmamasından doğan zararlardan sorumludur; meğerki, tedbirli
bir taşıyanın harcamakla yükümlü olduğu dikkat ve özen gösterilmekle
beraber, eksikliği yolculuğun başlangıcına kadar keşfe imkân bulunmamış
olsun.

11219

**İKİNCİ AYIRIM**

**Yükleme ve Boşaltma**

**A) Yükleme**

**I- Demirleme yeri**

**MADDE 1142**- (1) Kaptan, eşyayı almak için gemiyi sözleşmede
kararlaştırılan yere demirler.

\(2) Sözleşmede yalnızca geminin yükleme yapacağı liman veya bölge
kararlaştırılmışsa, gemi, bu liman veya bölge için tahsis edilmiş
bekleme alanında yükleme yerinin belirlenmesini bekler.

**II- Yükleme giderleri**

**MADDE 1143**- (1) Sözleşme, yükleme limanı düzenlemeleri ve bunlar
yoksa yerel teamül ile aksi öngörülmüş olmadıkça, eşyanın gemiye kadar
taşıma gideri taşıtana, yükleme gideri ise taşıyana aittir.

**III- Yüklenecek eşya**

**1. Kararlaştırılandan başka eşya**

**MADDE 1144**- (1) Kararlaştırılan eşya yerine, aynı varma limanı için,
taşıtan tarafından gemiye başka eşya yükletilmek istenilirse taşıyan, bu
yüzden durumu güçleşmedikçe bunu kabul ile yükümlüdür. Sözleşmede, eşya
ferden belirlenmiş ise bu hüküm uygulanmaz.

**2. Doğru bildirimde bulunma yükümlülüğü**

**a) Eşya hakkında**

**MADDE 1145**- (1) Taşıtan ile yükleten, eşya hakkında taşıyana tam ve
doğru beyanda bulunmakla yükümlüdürler. Bunlardan her biri, beyanlarının
doğru olmamasından doğan zarardan taşıyana karşı sorumludur; bu yüzden
zarar gören diğer kişilere karşı ise ancak kusurları varsa sorumlu
olurlar.

\(2) Taşıyanın navlun sözleşmesi gereğince taşıtan ve yükleten dışındaki
kişilere karşı olan yükümlülükleri ve sorumluluğu saklıdır.

**b) Caiz olmayan eşya ve yükleme hakkında**

**MADDE 1146**- (1) Taşıtan ve yükleten, harp kaçağı veya ihracı, ithali
veya transit olarak geçirilmesi   menedilmiş  olan  eşyayı  yükler
  yahut  yükleme  sırasında  mevzuata,  özellikle kolluk, vergi ve
gümrük kurallarına aykırı hareket ederlerse, taşıyana karşı sorumludur;
bu yüzden zarar gören diğer kişilere karşı ise ancak kusurları varsa
sorumlu olurlar.

\(2) Kaptanın onayıyla hareket etmiş olmaları, taşıtan ve yükleteni diğer
kişilere karşı sorumluluktan kurtarmaz. Bunlar eşyanın el konulmuş
olduğunu ileri sürerek navlunu ödemekten kaçınamazlar.

\(3) Eşya, gemiyi veya içindeki diğer eşyayı tehlikeye sokarsa, kaptan,
bunu karaya çıkarmaya veya zorunluluk hâllerinde denize atmaya
yetkilidir.

**c) Gizlice yüklenen eşya hakkında**

**MADDE 1147**- (1) Kaptanın bilgisi olmaksızın gizlice gemiye eşya
yükleyen kişi de 1145 inci maddeye göre bu yüzden doğacak zararı tazmin
etmekle yükümlüdür. Kaptan bu gibi eşyayı tekrar karaya çıkarmaya ve
gemiyi veya diğer eşyayı tehlikeye düşürürse gerektiğinde denize atmaya
yetkilidir. Kaptan eşyayı gemide tutarsa, yükleme yerinde ve yükleme
sırasında bu gibi yolculuk ve eşya için alınan en yüksek navlunun
ödenmesi gerekir.

11220

**d) Tehlikeli eşya hakkında**

**MADDE 1148**- (1) Denizde can ve mal koruma hakkındaki mevzuata göre
tehlikeli sayılan eşya kaptanın bunlardan veya bunların tehlikeli cins
veya niteliklerinden bilgisi olmaksızın gemiye getirilirse, taşıtan veya
yükleten, kendilerine bir kusur isnat edilmese dahi, 1145 inci maddeye
göre sorumludur. Bu hâlde kaptan eşyayı her zaman ve herhangi bir yerde
gemiden çıkarmaya, imha etmeye veya başka suretle zararsız hâle
getirmeye yetkilidir.

\(2) Kaptan, eşyanın tehlikeli cins veya niteliğini bildiği hâlde,
yüklemeye onay vermişse, eşya gemiyi veya diğer eşyayı tehlikeye soktuğu
takdirde aynı şekilde hareket etmeye yetkilidir. Bu hâlde de taşıyan
veya kaptan, zararı tazmin etmekle yükümlü değildir. Müşterek avarya
hâlinde zararın paylaşılmasına ilişkin hükümler saklıdır.

**3. Bilgi**

**MADDE 1149**- (1) Taşıyanın veya acentesinin bilgisi 1146 ilâ 1148
inci maddelerdeki hâllerde kaptanın bilgisi hükmündedir.

**IV- Başka gemiye yükleme ve aktarma**

**MADDE 1150**- (1) Taşıyan, taşıtanın iznini almadan eşyayı başka
gemiye yükleyemez, yüklerse bundan doğacak zarardan sorumlu olur;
meğerki, eşyanın kararlaştırılan gemiye yükletilmiş olması hâlinde de
zararın meydana gelmesi kesin ve zarar dahi taşıtana ait olsun.

\(2) Tehlike hâlinde ve yolculuk başladıktan sonra yapılacak aktarmalar
hakkında birinci fıkra hükmü uygulanmaz.

**V- Güverteye konacak eşya**

**MADDE 1151**- (1) Taşıyan, eşyayı güvertede taşıyamaz ve küpeşteye
asamaz.

\(2) Taşıyan, eşyayı ancak yükleten ile arasındaki anlaşmaya veya ticari
teamüle uygunsa ya da mevzuat gereği zorunluysa güvertede taşıyabilir.

\(3) Taşıyan, eşyanın güvertede taşınması veya taşınabileceği hususunda
yükleten ile anlaştığı takdirde denizde taşıma senedine bu yolda yazılı
bir kaydı düşmesi gerekir. Böyle bir kaydın  düşülmemesi hâlinde,
güvertede taşıma hususunda bir anlaşmanın varlığını ispat yükü taşıyana
aittir; şu kadar ki, taşıyan, denizde taşıma senedini iyiniyetle iktisap
eden gönderilen dâhil üçüncü kişilere karşı böyle bir anlaşmayı ileri
sürmek hakkına sahip değildir.

\(4) Eşyanın güvertede taşınmış olması birinci veya ikinci fıkraya aykırı
ise, taşıyan, güvertede taşımadan ileri gelen zıya, hasar veya geç
teslimden 1178 ve 1179 uncu maddelere göre sorumlu olur. Taşıyanın
sorumluluğunun sınırları hakkında, yerine göre, 1186 veya 1187 nci
maddeler uygulanır.

\(5) Eşyanın ambarda taşınması hakkındaki açık anlaşmaya aykırı olarak
güvertede taşınması, taşıyanın, 1187 nci madde anlamında bir fiili veya
ihmali sayılır.

**VI- Süreler**

**1. Hazırlık bildirimi**

**MADDE 1152**- (1) Yüklemenin belli bir günde başlayacağı
kararlaştırılmamışsa, taşıyan veya yetkili bir temsilcisi, ikinci ilâ
beşinci fıkra hükümlerine uygun olarak taşıtana bir hazırlık
bildiriminde bulunur.

\(2) Hazırlık bildirimi, gemi, 1142 nci maddede öngörülen demirleme
yerine varınca yapılır.

11221

\(3) 1142 nci maddenin ikinci fıkrasında yazılı hâllerde, hazırlık
bildiriminde bulunulması üzerine gemiye, yükleme yeri gösterilmez veya
suyun derinliği, geminin selameti, yerel düzenlemeler veya tesisler
verilen talimata göre hareket etmeye engel olursa, gemi, bekleme
alanında kalır. Bu hükmün uygulanmasında, liman yönetiminin talimatı,
taşıtanın talimatı hükmündedir.

\(4) Yolculuk çarteri sözleşmesine veya taşıtanın sonradan verdiği
geçerli bir talimata göre, taşıtandan başka bir kişiye bildirimde
bulunulması gerekiyorsa, bildirim bu kişiye yapılır. Bildirimin muhatabı
bulunamazsa veya muhatap bildirimi almaktan kaçınırsa, bu durum derhâl
taşıtana bildirilir. Bu takdirde, hazırlık bildirimi, bildirim
girişiminde bulunulduğu tarihte yapılmış sayılır.

\(5) Hazırlık bildiriminin geçerliği, herhangi bir şekle bağlı değildir.
Hazırlık bildiriminin hüküm doğurması için, muhatabına ulaşması
zorunludur.

**2. Yükleme süresi**

**MADDE 1153**- (1) Yükleme süresi, hazırlık bildiriminin, muhatabına
ulaşmasını izleyen ilk takvim günü ve eğer yüklemeye fiilen başlanmışsa,
o andan itibaren işlemeye başlar. Sürenin işlemeye başladığı anda,
yüklemeye fiilen başlanamaması hâlinde de 1156 ncı madde uygulanır.

\(2) Yükleme süresi sözleşme ile belirlenmemişse, yüklemenin yirmidört
saatlik kesintisiz çalışma ile yapılması hâlinde ihtiyaç duyulacak süre,
yükleme süresi olarak kabul edilir. Bu süre hesaplanırken, yüklemenin
yapılacağı liman, taşımayı yapan gemi, yükleme tesis ve araçları ve
yükün niteliği ile birlikte yükleme limanı düzenlemeleri ve yerel teamül
göz önünde bulundurulur.

\(3) Taraflar, yükleme süresi için ücret ödenmesini kararlaştırabilirler.

**3. Sürastarya süresi**

**MADDE 1154**- (1) Sözleşmede kararlaştırılmışsa taşıyan, eşyanın
yükletilmesi için yükleme süresinden fazla beklemek zorundadır. Fazladan
beklenilen bu süreye “sürastarya süresi” denir.

\(2) Sözleşmede sürastaryadan veya sadece sürastarya parasından söz
edilmiş olup da sürastarya süresi belirtilmemişse, bu süre on gündür.

\(3) Sürastarya süresi, yükleme süresi bitince, herhangi bir bildirime
gerek kalmaksızın başlar.

**4. Sürastarya parası**

**MADDE 1155**- (1) Sürastarya süresi için taşıyana “sürastarya parası”
ödenir.

\(2) Sürastarya parasının miktarı sözleşme ile kararlaştırılmışsa,
taşıyan, sözleşmede belirlenen miktarı aşan bir istemde bulunamaz.

\(3) Sözleşmede miktarı kararlaştırılmamışsa, sürastarya parası olarak
yükleme süresini aşan bekleme nedeniyle, taşıyanın yaptığı zorunlu ve
yararlı giderler istenebilir.

\(4) Yükleme limanında doğan sürastarya parasının borçlusu taşıtan olup,
sürastarya parası ödenmeden veya yeterli teminat verilmeden, taşıyan,
gemiyi yola çıkarmak zorunda değildir. Bu sebeple fazladan beklediği
süre için taşıyan, uğradığı zararın tamamını taşıtandan isteyebilir.

\(5) Yükleme limanında doğan sürastarya parası, sürastarya süresinin
hesabında esas alınan zaman biriminin sonunda muaccel olur.
Kullanılmayan zaman birimi için sürastarya parası istenemez.

11222

\(6) Navluna ilişkin hükümler, yükleme limanında doğan sürastarya
parasına kıyas yoluyla bile uygulanamaz.

**5. Yükleme ve sürastarya sürelerinin hesabı**

**MADDE 1156**- (1) Yükleme süresi takvime göre aralıksız hesaplanır.

\(2) Taşıtanın faaliyet alanında gerçekleşen tesadüfi sebepler
dolayısıyla eşyanın gemiye teslimi mümkün olmayan günler de yükleme
süresinin hesabında dikkate alınır.

\(3) Taşıyanın faaliyet alanında gerçekleşen tesadüfi sebepler
dolayısıyla eşyanın gemiye alınması mümkün olmayan günler ise bu sürenin
hesabında dikkate alınmaz.

\(4) Fırtına, buz istilası veya seferberlik gibi her iki tarafın faaliyet
alanını ilgilendiren tesadüfi sebepler dolayısıyla eşyanın gemiye teslim
edilmesi ve alınması imkânı bulunmayan günler yükleme süresine eklenir;
şu kadar ki, yükleme süresi içinde olmasına rağmen taşıtan bu günler
için taşıyana sürastarya parası ödemekle yükümlüdür.

\(5) Üçüncü ve dördüncü fıkralarda yazılı hâllerde, yüklemeye fiilen
devam edildiği anda, süre durduğu yerden işlemeye başlar.

\(6) Sürastarya süresi ise ikinci ilâ beşinci fıkralarda belirtilen
hâllerden etkilenmeksizin kesintisiz olarak hesaplanır; meğerki, bu
hâllerin doğumuna, taşıyan kusuruyla sebep olsun.

**6. Hızlandırma primi**

**MADDE 1157**- (1) Yüklemenin, sözleşmede kararlaştırılan yükleme
süresinden önce bitirilmesi hâlinde, taşıyanın, kullanılmayan süre için
taşıtana bir para ödemesini öngören anlaşmalar geçerlidir. Bu paraya
ilişkin sürenin hesaplanmasında, yükleme süresinin hesabına ilişkin
kurallar uygulanır.

\(2) Yapılan sözleşme, navlunun belirlenmesine ilişkin olarak yükleme
veya boşaltma limanında geçerli olan idari, mali veya cezai hükümleri
dolanmak amacına yönelikse, birinci fıkra uygulanmaz.

**VII- Yolculuk başlamadan önce sözleşmenin feshi**

**MADDE 1158**- (1) Taşıtan, yolculuk çarteri sözleşmesini, gemi o
sözleşme uyarınca yüklemesini tamamlayıp yolculuğa çıkıncaya kadar
feshedebilir.

\(2) Fesih tazminatı olarak, taşıyan, sözleşmenin feshedilmesinden dolayı
yoksun kaldığı kazanç ve o zamana kadar doğmuş olan alacaklarını
isteyebilir. Tereddüt hâlinde, kararlaştırılan toplam navlunun yüzde
otuzu, yoksun kalınan kazanç sayılır. Feshedilen sözleşmenin ifası için
gereken süre içinde, taşıyanın, yeni navlun sözleşmeleri yapmak
suretiyle elde ettiği kazanç, tazminat tutarından indirilir.

\(3) Fesih hakkının, gemiye eşya alındıktan sonra kullanılması hâlinde,
taşıyan, eşyanın boşaltılması için gereken süreyi beklemek zorundadır.
Bu süre, yükleme veya sürastarya süresinden sayılmaz. Taşıyan, taşıtanın
eşyanın gemiden çıkarılması nedeniyle sebep olduğu bütün giderleri ve
zararları talep edebilir; her hâlde bu zarar, kaybedilen süre karşılığı
sürastarya ücretinden az olamaz.

\(4) Sözleşme uyarınca birden fazla yolculuk yapılacaksa, fesih hakkı,
henüz başlamış olmayan yolculuklardan her biri için ayrı ayrı veya hepsi
için birlikte kullanılabilir.

11223

**VIII- Yüklemenin hiç veya süresinde yapılmaması**

**1. Yüklemenin hiç yapılmaması**

**MADDE 1159**- (1) Yükleme süresi ve kararlaştırılmışsa sürastarya
süresi bittiği hâlde yükleme henüz başlamamışsa taşıyan;

a\) Sözleşmeyi feshedilmiş sayabilir veya

b\) Yüklemenin yapılması için beklemeye devam edebilir.

\(2) Taşıyanın, sözleşmenin feshedildiğini kabul edip 1158 inci maddenin
ikinci fıkrası uyarınca tazminat isteyebilmesi için beklemekle yükümlü
olduğu süre dolduğunda, taşıtana faks mesajı, elektronik mektup veya
benzeri teknik araçlarla da mümkün olmak üzere, yazılı bildirimde
bulunması zorunludur.

\(3) Taşıyan, yüklemenin yapılmasını beklemeye devam ederse, bu fazla
bekleme sebebiyle uğradığı zararın tamamını taşıtandan isteyebilir.

**2. Eksik yükleme**

**MADDE 1160**- (1) Yükleme süresi ve kararlaştırılmış ise sürastarya
süresi bittikten sonra, taşıyan, yüklemenin tamamlanması için daha fazla
beklemek zorunda değildir. Taşıyan, taşıtanın  talimatına  dayanarak
  yükleme  ve  varsa  sürastarya  süresinden  sonra  beklemeye  devam
ederse, bu süre için yaptığı giderlerle bu yüzden uğradığı zarara
karşılık tazminat isteyebilir.

\(2) Yükleme süresi ve kararlaştırılmış ise sürastarya süresi bittikten
sonra, taşıyan, taşınması kararlaştırılan eşyanın tamamı yüklenmiş
olmasa bile, taşıtanın istemi üzerine yola çıkmak zorundadır. Bu durumda
taşıyan;

a\) Sözleşmede kararlaştırılmış olan navlunun tamamını,

b\) Doğmuş sürastarya ücretini,

c\) Eksik yükleme sebebiyle yapmak zorunda kaldığı giderleri ve uğradığı
zararı,

d\) Alacakları, eksik yükleme sebebiyle kısmen veya tamamen teminatsız
kalmışsa, kendisine ek teminat gösterilmesini,

isteyebilir. Şu kadar ki, kısmen yüklenmeyen eşyanın yerine başka bir
sözleşme uyarınca eşya taşınmışsa, bu eşya için alınacak navlun, (a)
bendine göre istenecek navlundan düşülür.

\(3) Yükleme süresinin ve kararlaştırılmışsa sürastarya süresinin
sonunda, kararlaştırılan eşyanın tamamı yüklenmemiş ve birinci ile
ikinci fıkralara göre talimat da verilmemiş ise, taşıyan, taşıtana faks
mesajı, elektronik mektup veya benzeri teknik araçlarla da mümkün olmak
üzere yazılı bildirimde bulunup, belli süre içinde talimat verilmesini
isteyebilir. Sürenin sonuna kadar talimat verilmezse taşıyan, sözleşmeyi
feshedilmiş sayarak 1158 inci maddeden doğan haklarını kullanabilir.

**IX- Birden çok yükleten veya taşıtanın bulunması**

**1. Birden çok yükleten**

**MADDE 1161**- (1) Yolculuk çarteri sözleşmesine veya taşıtanın
sonradan verdiği geçerli bir talimata göre eşya, aynı limanda birden çok
kişiden teslim alınacaksa, hazırlık bildiriminin taşıtana yapılması
gereklidir. 1152 ilâ 1160 ıncı madde hükümleri, birden çok yükleten
bulunması dikkate alınmaksızın uygulanır. Yükletenler, her bir eşya
için, geminin yükleme yerinin değiştirilmesini isteyebilir; şu kadar ki,
yer değiştirmenin, manevrası da dâhil olmak üzere bütün giderleri
taşıtana aittir ve yükleme ile sürastarya süreleri yer değiştirme
manevrası sırasında işlemeye devam eder.

11224

**2. Birden çok taşıtan**

**MADDE 1162**- (1) Geminin belli kısımları veya yerleri için birden çok
taşıtan ile bağımsız yolculuk çarteri sözleşmeleri yapılmışsa, 1152 ilâ
1157 nci madde hükümleri her sözleşme için ayrı ayrı uygulanır; şu kadar
ki, 1158 inci maddede düzenlenen hâller gerçekleştiğinde, gemiye alınmış
olan eşyanın boşaltılması, yolculuğun gecikmesine veya aktarmaya sebep
olabilecek ise, diğer bütün taşıtanların onayı alınmış olmadıkça
taşıtan, eşyanın boşaltılmasını isteyemez.

**X- Kırkambar sözleşmesi**

**1. Yükleme anı**

**MADDE 1163**- (1) Kırkambar sözleşmesinde taşıtan, taşıyanın veya
yetkili temsilcisinin çağrısı üzerine, gecikmeden eşyayı yüklemek
zorundadır.

\(2) Taşıtan gecikirse taşıyan, eşyanın teslimini beklemekle yükümlü
değildir. Yolculuk, eşya teslim alınmadan başlamış olsa bile, taşıtan
tam navlunu ödemekle yükümlüdür; şu kadar ki, taşıyanın teslim edilmiş
olmayan eşya yerine yüklediği eşyanın navlunu, tam navlundan indirilir.

\(3) Taşıyanın, geciken taşıtandan navlun isteyebilmesi için bunu yola
çıkmadan önce taşıtana faks mesajı, elektronik mektup veya benzeri
teknik araçlarla da mümkün olmak üzere yazılı şekilde bildirmesi
gerekir; aksi hâlde istem hakkını kaybeder.

**2. Taşıtanın sözleşmeyi feshetmesi**

**MADDE 1164**- (1) Yüklemeden sonra taşıtan, tam navlunu ve 1201 inci
madde uyarınca teminat altına alınmış diğer alacakları ödeyerek veya
1202 nci madde uyarınca teminat vererek sözleşmeyi feshedebilir; şu
kadar ki, gemiye alınmış olan eşyanın boşaltılması, yolculuğun
gecikmesine veya aktarmaya sebep olabilecek ise, diğer bütün
taşıtanların onayını almış olmadıkça taşıtan, eşyanın boşaltılmasını
isteyemez. Taşıyan, eşyanın gemiden çıkarılması için rotayı değiştirmek
veya bir limana uğramak zorunda değildir.

**XI- Belgeleri verme yükümlülüğü**

**MADDE 1165**- (1) Her türlü navlun sözleşmesinde, taşıtan ve yükleten,
eşyanın teslim alınacağı süre içinde o eşyanın taşınması için gerekli
belgeleri taşıyana vermek zorundadır.

\(2) Bu belgelerdeki bütün yolsuzluklardan ve özellikle bunların gerçeğe
uymayan beyanları içermelerinden doğan zararlardan taşıtan ve yükleten,
taşıyana ve yükle ilgili diğer kişilere karşı 1145 inci madde gereğince
sorumludur.

**B) Boşaltma**

**I- Demirleme yeri**

**MADDE 1166**- (1) Kaptan, eşyayı boşaltmak için gemiyi sözleşmede
kararlaştırılan yere demirler.

\(2) Sözleşmede yalnızca, geminin boşaltma yapacağı liman veya bölge
kararlaştırılmamışsa, gemi, bu liman veya bölge için tahsis edilmiş
bekleme alanında boşaltma yerinin belirlenmesini bekler.

**II- Boşaltma giderleri**

**MADDE 1167**- (1) Sözleşme, boşaltma limanı düzenlemeleri ve bunlar
yoksa yerel teamül ile aksi öngörülmüş olmadıkça, eşyanın gemiden
çıkartılması gideri taşıyana, geri kalan boşaltma giderleri ise
gönderilene aittir.

11225

**III- Süreler**

**1. Hazırlık bildirimi**

**MADDE 1168**- (1) Boşaltmanın belli bir günde başlayacağı
kararlaştırılmamışsa, taşıyan veya yetkili bir temsilcisi, ikinci ilâ
beşinci fıkra hükümlerine uygun olarak gönderilene hazırlık bildiriminde
bulunur.

\(2) Hazırlık bildirimi, gemi, 1166 ncı maddede öngörülen demirleme
yerine varınca yapılır.

\(3) 1166 ncı maddenin ikinci fıkrasında yazılı hâllerde, hazırlık
bildiriminde bulunulması üzerine gemiye boşaltma yeri gösterilmez veya
suyun derinliği, geminin selameti, yerel düzenlemeler veya tesisler
verilen talimata göre hareket etmeye engel olursa, gemi, bekleme
alanında kalır. Bu hükmün uygulanmasında, liman yönetiminin talimatı,
gönderilenin talimatı hükmündedir.

\(4) Yolculuk çarteri sözleşmesine, konişmentoya veya taşıtanın sonradan
verdiği geçerli bir talimata göre, gönderilenden başka bir kişiye
bildirimde bulunulması gerekiyorsa, bildirim bu kişiye yapılır.
Bildirimin muhatabı bulunamazsa veya bildirimi almaktan kaçınırsa, bu
durum derhâl taşıtana bildirilir. Bu takdirde hazırlık bildirimi,
bildirim girişiminde bulunulduğu tarihte yapılmış sayılır.

\(5) Hazırlık bildiriminin geçerliliği herhangi bir şekle bağlı değildir.
Hazırlık bildiriminin hüküm doğurması için, muhatabına ulaşması
zorunludur.

**2. Boşaltma süresi**

**MADDE 1169**- (1) Hazırlık bildiriminin muhatabına ulaşmasını izleyen
ilk takvim günü ve eğer boşaltmaya fiilen başlanmış ise, o andan
itibaren boşaltma süresi işlemeye başlar. Sürenin işlemeye başladığı
anda, boşaltmaya fiilen başlanamaması hâlinde de 1172 nci madde
uygulanır.

\(2) Boşaltma süresi sözleşme ile belirlenmemişse, boşaltmanın yirmidört
saatlik kesintisiz çalışma ile yapılması hâlinde ihtiyaç duyulacak süre,
boşaltma süresi olarak kabul edilir. Bu süre hesaplanırken, boşaltmanın
yapılacağı liman, taşımayı yapan gemi, boşaltma tesis ve araçları ve
eşyanın niteliği ile birlikte, boşaltma limanı düzenlemeleri ve yerel
teamül göz önünde bulundurulur.

\(3) Taraflar, boşaltma süresi için ücret ödenmesini
kararlaştırabilirler.

**3. Sürastarya süresi**

**MADDE 1170**- (1) Sözleşmede kararlaştırılmışsa taşıyan, boşaltma
süresinden fazla beklemek zorundadır. Fazladan beklenilen bu süreye
“sürastarya süresi” denir.

\(2) Sözleşmede sürastaryadan veya sadece sürastarya parasından söz
edilmiş olup da sürastarya süresi belirtilmemişse, bu süre on gündür.

\(3) Sürastarya süresi, boşaltma süresi bitince herhangi bir bildirime
gerek kalmaksızın işlemeye başlar.

**4. Sürastarya parası**

**MADDE 1171**- (1) Sürastarya süresi için taşıyana “sürastarya parası”
ödenir.

\(2) Sürastarya parasının miktarı sözleşme ile kararlaştırılmışsa
taşıyan, sözleşmede belirtilen miktarı aşan bir istemde bulunamaz.

11226

\(3) Sözleşmede miktarı kararlaştırılmamışsa, sürastarya parası olarak,
boşaltma süresini aşan bekleme nedeniyle taşıyanın yaptığı zorunlu ve
yararlı giderler istenebilir.

\(4) Boşaltma limanında doğan sürastarya parasının borçlusu taşıtandır.

\(5) Boşaltma limanında doğan sürastarya parası, sürastarya süresinin
hesabında esas alınan zaman biriminin sonunda muaccel olur.
Kullanılmayan zaman birimi için sürastarya parası istenemez.

\(6) Navluna ilişkin hükümler, boşaltma limanında doğan sürastarya
parasına kıyas yoluyla bile uygulanamaz.

**5. Boşaltma ve sürastarya sürelerinin hesabı**

**MADDE 1172**- (1) Boşaltma süresi takvime göre aralıksız hesaplanır.

\(2) Gönderilenin faaliyet alanında gerçekleşen tesadüfi sebepler
dolayısıyla eşyanın gemiden karaya çıkarılması mümkün olmayan günler de
boşaltma süresinin hesabında dikkate alınır.

\(3) Taşıyanın faaliyet alanında gerçekleşen tesadüfi sebepler
dolayısıyla eşyanın gemiden çıkarılması mümkün olmayan günler ise bu
sürenin hesabında dikkate alınmaz.

\(4) Fırtına, buz istilası veya seferberlik gibi, her iki tarafın
faaliyet alanını ilgilendiren tesadüfi sebepler dolayısıyla eşyanın
gemiden çıkarılması ve karaya götürülmesi mümkün olmayan günler boşaltma
süresine eklenir; şu kadar ki, boşaltma süresi içinde olmasına rağmen
gönderilen, bu günler için taşıyana sürastarya parası ödemekle
yükümlüdür.

\(5) Üçüncü ve dördüncü fıkralarda yazılı hâllerde, boşaltmaya fiilen
devam edildiği anda, süre durduğu yerden işlemeye başlar.

\(6) Sürastarya süresi ise ikinci ilâ beşinci fıkralarda belirtilen
hâllerden etkilenmeksizin kesintisiz olarak hesaplanır; meğerki, bu
hâllerin doğumuna, taşıyan kusuruyla sebep olsun.

**6. Hızlandırma primi**

**MADDE 1173**- (1) Boşaltmanın, sözleşmede kararlaştırılan boşaltma
süresinden önce bitirilmesi hâlinde, taşıyanın, kullanılmayan süre için
taşıtana bir para ödemesini öngören anlaşmalar geçerlidir. Bu paraya
ilişkin sürenin hesaplanmasında, boşaltma süresinin hesabına ilişkin
kurallar uygulanır.

\(2) Yapılan sözleşme, navlunun belirlenmesine ilişkin olarak yükleme
veya boşaltma limanında geçerli olan idari, mali veya cezai hükümleri
dolanmak amacına yönelikse, birinci fıkra uygulanmaz.

**IV- Boşaltmanın hiç veya süresinde yapılmaması**

**MADDE 1174**- (1) Gönderilen, eşyayı almaya hazır olduğunu bildirip de
boşaltma süresini ve kararlaştırılmış ise sürastarya süresi içinde
eşyanın tamamını teslim almamışsa, taşıyan, gönderilene haber verdikten
sonra, Türk Borçlar Kanununun 107 ilâ 109 uncu maddelerinde öngörülen
hakları kullanabilir.

\(2) Gönderilen, eşyayı teslim almaktan kaçınır veya 1168 inci maddede
yazılı bildirim üzerine eşyayı teslim almaya hazır olup olmadığını
bildirmez yahut bulunamazsa taşıyan, birinci fıkrada gösterilen tarzda
hareket etmek ve aynı zamanda durumu taşıtana bildirmek zorundadır.

\(3) Önceki fıkralarda düzenlenen hâllerde, gönderilenin gecikmesi veya
tevdi işlemi yüzünden boşaltma süresi geçmiş ise, taşıyan, sürastarya
parası isteyebilir. Sürastarya süresi dolduktan sonraki gecikmeler
nedeniyle taşıyan, uğradığı bütün zararın tazminini isteyebilir.

11227

**V- Kısmi çarter sözleşmelerinde**

**MADDE 1175**- (1) Geminin kısımları veya belli yerleri için birden çok
taşıtan ile bağımsız yolculuk çarteri sözleşmeleri yapılmışsa, 1168 ilâ
1174 üncü maddeler her sözleşme için ayrı ayrı uygulanır.

**VI- Kırkambar sözleşmesi**

**1. Boşaltma işleri**

**MADDE 1176**- (1) Kırkambar sözleşmesinde gönderilen, taşıyanın veya
yetkili bir temsilcisinin bildirimi üzerine gecikmeden eşyayı teslim
almakla yükümlüdür. Gönderilen tanınmıyorsa bildirim, yerel teamül üzere
ilan yoluyla yapılır.

\(2) 1174 üncü madde hükmü kırkambar sözleşmelerine de uygulanır. Bu
maddeye göre taşıtana yapılması gereken bildirim yerel âdete göre ilan
yoluyla olur.

**2. Taşıtanın üçüncü şahıslarla yaptığı kırkambar sözleşmeleri**

**MADDE 1177**- (1) Geminin tamamı veya bir kısmı yahut belli bir yeri
taşıtana tahsis edilmiş olup da taşıtan üçüncü şahıslarla kırkambar
sözleşmeleri yapmış bulunursa, yolculuk çarteri sözleşmesini yapmış olan
taşıyanın hak ve yükümlülükleri 1168 ilâ 1174 üncü madde hükümlerine
tabi olmakta devam eder.

**ÜÇÜNCÜ AYIRIM**

**Taşıyanın Sorumluluğu ve Hakları**

**A) Taşıyanın sorumluluğu**

**I- Genel olarak**

**MADDE 1178**- (1) Taşıyan, navlun sözleşmesinin ifasında, özellikle
eşyanın yükletilmesi, istifi, elden geçirilmesi, taşınması, korunması,
gözetimi ve boşaltılmasında tedbirli bir taşıyandan beklenen dikkat ve
özeni göstermekle yükümlüdür.

\(2) Taşıyan, eşyanın zıyaı veya hasarından yahut geç tesliminden doğan
zararlardan, zıya, hasar veya teslimde gecikmenin, eşyanın taşıyanın
hâkimiyetinde bulunduğu sırada meydana gelmiş olması şartıyla
sorumludur.

\(3) Eşya, yükleten veya onun adına veya hesabına hareket eden bir
kişiden yahut yükleme limanında uygulanan kanun ve düzenlemeler uyarınca
eşyanın taşınmak üzere kendilerine teslimi zorunlu makamlardan ya da
üçüncü kişilerden taşıyanca teslim alındığı andan;

a\) Taşıyan tarafından gönderilene teslim edildiği ana veya

b\) Gönderilenin eşyayı teslim almaktan kaçındığı hâllerde sözleşme veya
kanun hükümlerine yahut boşaltma limanında uygulanan ticari teamüle
uygun olarak gönderilenin emrine hazır tutulduğu ana ya da

c\) Boşaltma limanında geçerli kanun ve düzenlemeler uyarınca eşyanın
kendilerine teslimi zorunlu makamlara veya üçüncü kişilere teslim
edildiği ana,

kadar taşıyanın hâkimiyetinde sayılır.

\(4) Eşya, navlun sözleşmesinde belirlenen boşaltma limanında açıkça
kararlaştırılmış olan süre veya açıkça kararlaştırılmış bir süre yoksa,
olayın özelliklerine göre tedbirli bir taşıyandan eşyanın tesliminin
makul olarak istenebileceği süre içinde teslim edilmediği takdirde
teslimde gecikme olduğu varsayılır.

\(5) Eşyanın zayi olmasına dayanarak tazminat isteminde bulunabilecek
kişi, dördüncü fıkra uyarınca teslim süresinin dolmasından itibaren
aralıksız altmış gün içinde teslim olunmayan eşyayı zayi olmuş
sayabilir.

11228

**II- Sorumluluktan kurtulma hâlleri**

**1. Taşıyana yüklenemeyecek sebep**

**MADDE 1179**- (1) Taşıyanın veya adamlarının kastından veya ihmalinden
doğmayan sebeplerden ileri gelen zarardan taşıyan sorumlu değildir.
Taşıyanın veya adamlarının kastının veya ihmalinin bu zarara sebebiyet
vermediğini ispat yükü, taşıyana aittir.

\(2) “Taşıyanın adamları” terimi, taşımada kullanılan geminin adamlarını,
taşıyanın taşıma işletmesinde çalışan veya kendisini temsile yetkili
kıldığı kişileri ve taşıma işletmesinde çalışmasa bile navlun
sözleşmesinin ifasında kullandığı diğer kişileri kapsar. Fiilî taşıyana
ilişkin hükümler saklıdır.

**2. Teknik kusur ve yangın**

**MADDE 1180**- (1) Zarar, geminin sevkine veya başkaca teknik
yönetimine ilişkin bir hareketin veya yangının sonucu olduğu takdirde,
taşıyan yalnız kendi kusurundan sorumludur. Daha çok yükün menfaati
gereği olarak alınan önlemler, geminin teknik yönetimine dâhil sayılmaz.

\(2) Tereddüt hâlinde zararın, teknik yönetimin sonucu olmadığı kabul
edilir.

**3. Denizde kurtarma**

**MADDE 1181**- (1) Taşıyan, müşterek avarya hâli hariç, denizde can ve
eşya kurtarmadan veya kurtarma teşebbüsünden ileri gelen zararlardan
sorumlu değildir. Teşebbüs, sadece eşya kurtarmaya yönelikse, aynı
zamanda makul bir hareket tarzı oluşturması gerekir.

**III- Taşıyanın kusursuzluk ve uygun illiyet bağı karinelerinden
yararlandığı hâller**

**MADDE 1182**- (1) Zararın aşağıdaki sebeplerden ileri gelmesi hâlinde
taşıyan ve adamları, kusursuz sayılır:

a\) Denizin veya geminin işletilmesine elverişli diğer suların tehlike ve
kazaları.

b\) Harp olayları, karışıklık ve ayaklanmalar, kamu düşmanlarının
hareketleri, yetkili makamların emirleri veya karantina sınırlamaları.

c\) Mahkemelerin el koyma kararları.

d\) Grev, lokavt veya diğer çalışma engelleri.

e\) Yükleten, taşıtan ve eşyanın maliki ile bunların temsilcilerinin ve
adamlarının fiil veya ihmalleri.

f\) Hacim veya tartı itibarıyla kendiliğinden eksilme veya eşyanın gizli
ayıpları ya da eşyanın kendisine özgü doğal cins ve niteliği.

g\) Ambalajın yetersizliği.

h\) İşaretlerin yetersizliği.

\(2) Birinci fıkradaki sebeplerin ortaya çıkmasına taşıyanın sorumlu
olduğu bir olayın yol açtığı ispatlanırsa, taşıyan sorumluluktan
kurtulamaz.

\(3) Zararın, durumun gereklerine göre birinci fıkrada yazılı sebeplerin
birinden ileri gelmesi muhtemel ise, bu sebepten ortaya çıktığı
varsayılır; ancak, aksi ispatlanabilir.

**IV- Sebeplerin birleşmesi**

**MADDE 1183**- (1) Taşıyanın veya adamlarının kusurunun diğer bir
sebeple birlikte zıya, hasar veya teslimdeki gecikmeye yol açması
hâlinde, taşıyan, zıya, hasar veya teslimdeki gecikmenin sadece
belirtilen kusura bağlanabilen kısmından sorumludur. Böyle bir kısmi
sorumluluk için bu hâllerin söz konusu kusura bağlanamayacak kısmının
taşıyanca ispatı gerekir.

11229

**V- İnceleme ve bildirim**

**1. İnceleme**

**MADDE 1184**- (1) Gönderilen; eşyayı teslim almadan, taşıyan, kaptan
veya gönderilen, eşyanın hâl ve durumunu, ölçü, sayı veya tartısını
tespit ettirmek amacıyla onları mahkemeye veya yetkili diğer makamlara
ya da bu husus için yetkili uzmanlara inceletebilir. Mümkün oldukça
diğer taraf da incelemede hazır bulundurulur.

\(2) İnceleme giderleri, başvuruda bulunana aittir. İnceleme için,
gönderilen başvuruda bulunup da sonuçta taşıyanın tazminat vermesi
gereken bir zıya veya hasar belirlenirse inceleme giderleri taşıyana ait
olur.

**2. Bildirim**

**MADDE 1185**- (1) Zıya veya hasarın en geç eşyanın gönderilene teslimi
sırasında taşıyana yazılı olarak bildirilmesi şarttır. Zıya veya hasar
haricen belli değilse, bildirimin eşyanın gönderilene teslimi tarihinden
itibaren aralıksız olarak hesaplanacak üç gün içinde gönderilmesi
yeterlidir. İhbarnamede zıya veya hasarın neden ibaret olduğunun genel
olarak belirtilmesi gereklidir.

\(2) Eşyanın incelenmesi tarafların katılımıyla mahkeme veya yetkili
makam ya da bu husus için resmen atanmış uzmanlar tarafından yapılmışsa
bildirime gerek yoktur.

\(3) Gerçek veya muhtemel bir zıya veya hasarın söz konusu olması hâlinde
taşıyan ve gönderilen, eşyanın incelenmesi ve koli sayısının
belirlenmesi için birbirlerine uygun olan her türlü kolaylığı
göstermekle yükümlüdürler.

\(4) Eşyanın zıya veya hasarı ne bildirilmiş ne de tespit ettirilmiş
olursa, taşıyanın eşyayı denizde  taşıma senedinde yazılı olduğu  gibi
teslim ettiği ve eğer eşyada bir zıya veya hasarın meydana geldiği
belirlenirse, bu zararın taşıyanın sorumlu olmadığı bir sebepten ileri
geldiği kabul olunur. Şu kadar ki, bu karinelerin aksi ispat olunabilir.

\(5) Eşyanın teslimindeki gecikmenin, gönderilen tarafından, onun
kendisine teslimi tarihinden itibaren aralıksız olarak hesaplanacak
altmış gün içinde taşıyana yazılı olarak bildirilmesi şarttır. Süresinde
bildirim yapılmayan gecikme zararları için tazminat ödenmez.

\(6) Eşya, fiilî  taşıyan tarafından teslim edilmişse, bu madde uyarınca
kendisine yapılan her bildirim taşıyana yapılmış gibi ve taşıyana
yapılan her bildirim de fiilî taşıyana yapılmış gibi hüküm ifade eder.
Kaptan ve sorumlu gemi zabiti dâhil olmak üzere, taşıyan veya fiilî
taşıyan ad ve hesabına hareket eden bir kişiye yapılan bildirim,
taşıyana veya fiilî taşıyana yapılmış sayılır.

**VI- Sorumluluğu sınırlandırma hakkı**

**1. Sorumluluk sınırları**

**MADDE 1186**- (1) Eşyanın uğradığı veya eşyaya ilişkin her türlü zıya
veya hasar nedeniyle taşıyan, her hâlde, hangi sınır daha yüksek ise o
sınırın uygulanması kaydıyla, koli veya ünite başına 666,67 Özel Çekme
Hakkına veya zıyaa ya da hasara uğrayan eşyanın gayri safî ağırlığının
her bir kilogramı için iki Özel Çekme Hakkını karşılayan tutarı aşan
zarar için sorumlu olmaz; meğerki, eşyanın cinsi ve değeri, yüklemeden
önce yükleten tarafından bildirilmiş ve denizde taşıma senedine yazılmış
olsun. Özel Çekme Hakkı, fiilî ödeme günündeki veya taraflarca
kararlaştırılan diğer bir tarihteki, Türkiye Cumhuriyet Merkez
Bankasınca belirlenen değerine göre Türk Lirasına çevrilir.

11230

\(2) Taşıyanın ödemesi gereken tazminatın toplamı, eşyanın navlun
sözleşmesine uygun olarak gemiden boşaltıldığı veya boşaltılması gereken
yerdeki ve tarihteki değerine göre hesaplanır. Eşyanın değeri, borsa
fiyatına veya böyle bir fiyat yoksa, cari piyasa fiyatına veya her
ikisinin de yokluğu hâlinde aynı nitelikte ve kalitede eşyanın olağan
değerine göre belirlenir.

\(3) Eşya topluca bir konteyner, palet veya benzeri bir taşıma gerecine
konmuş ise, denizde taşıma senedine söz konusu taşıma gerecinin içeriği
olarak yazılmış her koli veya ünite, ayrı bir koli veya ünite sayılır.
Aksi hâlde, böyle bir taşıma gereci, tek bir koli veya ünite sayılır.
Bizzat taşıma gereci zıyaa veya hasara uğrarsa, taşıyana ait veya onun
tarafından sağlanmış olmadıkça, taşıma gereci ayrı bir koli sayılır.

\(4) Yükletenin birinci fıkra uyarınca yaptığı bildirim denizde taşıma
senedine yazılmışsa, bu kayıtlar karine oluşturur, ancak, bu karine
taşıyan bakımından bağlayıcı değildir; 1239 uncu maddenin üçüncü
fıkrası, söz konusu kayıtlar hakkında uygulanmaz.

\(5) Yükleten, eşyanın cinsini veya değerini kasten gerçeğe aykırı
bildirmişse, taşıyan, her hâlde, eşyanın uğradığı veya eşyaya ilişkin
zıya veya hasar nedeniyle sorumlu olmaz.

\(6) Taşıyanın, taşıma süresinin aşılmasından doğan sorumluluğu, geciken
eşya için ödenecek navlunun iki buçuk katı ile sınırlıdır; şu kadar ki,
bu tutar, navlun sözleşmesine göre ödenecek toplam navlun miktarından
fazla olamaz.

\(7) Taşıyanın, birinci ve altıncı fıkraların birlikte uygulanması
hâlinde toplam sorumluluğu, eşyanın tam zıyaından sorumluluğu hâlinde
birinci fıkra gereğince tazminle yükümlü olacağı tutarı geçemez.

\(8) Taraflar, birinci ve altıncı fıkralarda öngörülen sınırlardan daha
yüksek tutarlar kararlaştırabilirler; şu kadar ki, birinci fıkra
bakımından tarafların kararlaştırdığı sınır, o fıkrada öngörülen
sınırlardan hangisi yüksek ise, o sınırdan daha düşük olamaz.

**2. Sorumluluğu sınırlandırma hakkının kaybı**

**MADDE 1187**- (1) Zarara veya teslimdeki gecikmeye, kasten veya
pervasızca bir davranışla ve böyle bir zararın veya gecikmenin meydana
gelmesi ihtimalinin bilinciyle işlenmiş bir fiilinin veya ihmalinin
sebebiyet verdiği ispat edildiği takdirde taşıyan, 1186 ncı maddede
öngörülen sorumluluk sınırlarından yararlanamaz.

\(2) Zarara veya teslimdeki gecikmeye, kasten veya pervasızca bir
davranışla ve böyle bir zararın veya gecikmenin meydana gelmesi
ihtimalinin bilinciyle işlenmiş bir fiilinin veya ihmalinin sebebiyet
verdiği ispat edilen taşıyanın adamları da 1190 ıncı maddenin ikinci
fıkrası hükmüne dayanarak 1186 ncı maddede öngörülen sorumluluk
sınırlarından yararlanamazlar.

**VII- Tazminat istemi için süre**

**1. Hak düşürücü süre**

**MADDE 1188**- (1) Eşyanın zıyaı veya hasarı ile geç tesliminden dolayı
taşıyana karşı her türlü tazminat istem hakkı, bir yıl içinde yargı
yoluna başvurulmadığı takdirde düşer.

\(2) Bu süre taşıyanın eşyayı veya bir kısmını teslim ettiği veya eşya
hiç teslim edilmemişse, onun teslim edilmesinin gerektiği tarihten
itibaren işlemeye başlar.

\(3) Sorumlu tutulan kişinin rücu davası, birinci fıkrada öngörülen hak
düşürücü sürenin sona ermesinden sonra da açılabilir. Ancak, rücu davası
açma hakkı, bu hakka sahip olan kişinin, istenen tazminat bedelini
ödediği veya aleyhine açılan tazminat davasında dava dilekçesini
tebellüğ ettiği tarihten itibaren doksan gün içinde kullanılmadıkça
düşer.

11231

\(4) Bu süre, tarafların dava sebebinin doğmasından sonra yapacakları bir
anlaşma ile uzatılabilir.

**2. Hak düşürücü süre itirazından yararlanma hakkının kaybedilmesi**

**MADDE 1189**- (1) Tazminat isteminin muhatabı, zarar göreni dava açma
süresini kaçırması sonucunu doğuracak şekilde oyalarsa, hak düşürücü
sürenin geçmiş olduğu itirazından yararlanamaz.

\(2) Bu takdirde, dava açma süresi, zarar görenin, bu durumu öğrendiği
tarihten itibaren işlemeye başlar.

**VIII- Sözleşme dışı istemler  **

**MADDE 1190**- (1) Taşıyanın sorumluluktan kurtulması hâlleri ile
sorumluluk sınırlandırılmasına ilişkin hükümler, navlun sözleşmesine
konu olan eşyanın zıya, hasar veya geç teslimi yüzünden, taşıyan
aleyhine, haksız fiile veya diğer bir sebebe dayanılarak açılacak bütün
davalarda uygulanır.

\(2) Böyle bir dava, taşıyanın adamlarından biri aleyhine açılırsa,
görevi veya yetkisi sınırları içinde hareket ettiğini ispat etmek
kaydıyla, o da, taşıyanın  sorumluluktan kurtulması hâlleri ile
sorumluluğu sınırlandırma hakkından yararlanabilir.

\(3) Taşıyan ile onun adamlarından istenebilecek olan tazminat
miktarlarının toplamı, 1187 nci madde hükmü saklı kalmak kaydıyla, 1186
ncı maddede öngörülen sorumluluk sınırını aşamaz.

**IX- Fiilî taşıyanın sorumluluğu**

**1. Genel olarak**

**MADDE 1191**- (1) Taşımanın gerçekleştirilmesi, kısmen veya tamamen
bir fiilî taşıyana bırakıldığı takdirde, taşıyan, navlun sözleşmesine
göre böyle bir bırakma hakkına sahip olup olmadığı dikkate alınmaksızın,
taşımanın tamamından sorumlu kalmaya devam eder. Taşıyan, fiilî
taşıyanın ve onun taşıma borcunun ifasında kullandığı ve görevi ve
yetkisi sınırı içinde hareket eden adamlarının fiil ve ihmallerinden de
bu Kanun hükümlerine göre sorumludur.

\(2) Bu Kanunun taşıyanın sorumluluğuna ilişkin olan tüm hükümleri, fiilî
taşıyanın bizzat gerçekleştirdiği taşımadan sorumluluğu hakkında da
geçerlidir. Fiilî taşıyanın adamlarının aleyhine dava açılması hâlinde
1187 nci maddenin ikinci fıkrası ile 1190 ıncı maddenin ikinci ve üçüncü
fıkraları uygulanır.

\(3) Taşıyanın kanunen kendisine yüklenmeyen bir borç veya yükümlülüğü
üstlenmesi veya tanınan bir haktan vazgeçmesi sonucunu doğuran özel
anlaşmalar, açık ve yazılı onayı olmadıkça, fiilî taşıyan hakkında hüküm
ifade etmez; fakat, bu hususta yapılmış olan özel bir anlaşma fiilî
taşıyanın onayı olmasa da taşıyanı bağlamaya devam eder.

\(4) Taşıyanın ve fiilî taşıyanın, aynı zarardan sorumlu oldukları
takdirde ve ölçüde sorumlulukları müteselsildir.

\(5) Taşıyan, fiilî taşıyan ve bunların adamları tarafından ödenecek
tazminatın toplamı, bu Kanunda öngörülen sorumluluk sınırlarını aşamaz.

\(6) Bu madde hükümleri, taşıyan ile fiilî taşıyan arasındaki rücu
ilişkisini etkilemez.

11232

**2. Sorumsuzluk şartı**

**MADDE 1192**- (1) 1191 inci maddenin birinci fıkrası hükmüne halel
gelmemek kaydıyla, bir navlun sözleşmesinde, sözleşmenin konusunu
oluşturan bir taşımanın belirli bir kısmının taşıyandan başka bir kişi
tarafından gerçekleştirileceğinin öngörülmüş olması durumunda,
sözleşmeye, taşımanın ilgili bölümünde taşınan eşya fiilî taşıyanın
hâkimiyetinde iken meydana gelecek zıya, hasar veya teslimdeki
gecikmeden taşıyanın sorumlu olmayacağına ilişkin şart konabilir; şu
kadar ki, sorumluluğu sınırlayan veya ortadan kaldıran bu tür
anlaşmalar, yetkili Türk mahkemesinde fiilî taşıyan aleyhine dava
açılamadığı hâllerde geçersizdir. Zıyaın, hasarın ve teslimdeki
gecikmenin eşya fiilî taşıyanın hâkimiyetinde iken meydana geldiğini
ispat yükü, taşıyana aittir.

\(2) Sorumluluğu sınırlayan veya ortadan kaldıran bir şartın geçerliği,
fiilî taşıyanın adı, unvanı ve işyeri adresinin navlun sözleşmesinden
anlaşılmasına bağlıdır. Navlun sözleşmesinin yapılması sırasında
taşımayı gerçekleştirecek fiilî taşıyan belirlenmemişse, taşıyan, 
belirlendiği anda ve en  geç eşyanın fiilî taşıyana teslimini takiben
derhâl gönderilene fiilî taşıyanın adını, unvanını ve işyeri adresini
bildirir. Bu bildirim yapılmadığı takdirde, taşıyanın sorumluluğu devam
eder.

\(3) Fiilî taşıyan, eşyanın hâkimi olduğu sırada ortaya çıkan zıyadan,
hasardan veya teslimdeki gecikmeden 1191 inci maddenin ikinci fıkrası
uyarınca sorumludur.

**B) Taşıyanın hakları**

**I- Navlun ödenmesini istem hakkı**

**1. Miktarı**

**a) ölçü, tartı veya sayı üzerine navlun**

**MADDE 1193**- (1) Navlun, eşyanın ölçüsü, tartısı veya sayısı üzerine
kararlaştırılmışsa, tereddüt hâlinde, navlun miktarı gönderilene teslim
edilen eşyanın ölçü, tartı veya sayısına göre belirlenir.

**b) Zaman üzerine navlun**

**MADDE 1194**- (1) Zaman üzerine kararlaştırılmış olan navlun,
yüklemenin belli bir günde başlayacağı öngörülmüşse o günden, değilse
1152 nci madde uyarınca hazırlık bildiriminde bulunulduğu günü izleyen
günden itibaren işlemeye başlar. Safra ile yolculukta ise, yolculuğa
hazır olunduğunun haber verildiği günü izleyen günden ve bu haber
yolculuğun başlamasından bir gün öncesine kadar verilmemişse, geminin
yola çıktığı günden itibaren işlemeye başlar.

\(2) Sürastarya öngörülmüşse, sürastarya süresince zaman üzerine
kararlaştırılmış navlun işlemez.

\(3) Zaman üzerine kararlaştırılmış navlun, boşaltmanın tamamlandığı
günden sonra işlemez.

\(4) Taşıyanın kusuru olmaksızın yolculuk gecikir veya kesilirse, zaman
üzerine kararlaştırılmış navlun, 1221 inci maddenin birinci fıkrası ve
1222 nci maddenin ikinci fıkrası hükümleri saklı kalmak üzere, araya
giren günler için de ödenir.

**c) Navlun kararlaştırılmamışsa**

**MADDE 1195**- (1) Taşınmak üzere teslim alınan eşya için navlun
miktarı kararlaştırılmamışsa, yükleme zamanı ve yerinde mutat olan
navlun ödenir.

11233

\(2) Taşınmak üzere teslim alınan eşya kararlaştırılmış olandan fazla
ise, fazlası için de sözleşmede belirlenen miktarın oranlanmasına göre
navlun ödenir.

**d) Navlun dışında kalan prim ve giderler**

**MADDE 1196**- (1) Taşıyan, navlun dışında, pey akçesi, prim, bahşiş ve
benzeri bir ad altında başkaca bir istemde bulunamaz.

\(2) Aksine sözleşme yoksa, gemiciliğin olağan ve olağanüstü giderleri,
özellikle kılavuz, liman, fener, römorkaj, karantina, buz kırdırma ve
bunlara benzer hizmetlere ilişkin resim ile ücretleri ödemek ve bu
giderleri doğuran sebeplere ilişkin önlemleri almak, navlun sözleşmesi
hükümlerine göre yükümlü olmasa bile, yalnız taşıyana düşer.

\(3) Müşterek avarya hâlleriyle eşyanın korunması, emniyet altına
alınması ve kurtarılması için yapılan giderler hakkında ikinci fıkra
hükmü uygulanmaz.

**2. Navlunun muacceliyeti**

**MADDE 1197**- (1) Navlun, eşyanın tesliminin istendiği anda ve her
hâlde boşaltma süresinin sonunda muaccel olur.

**3. Eşyanın navlun yerine bırakılması**

**MADDE 1198**- (1) Taşıyan, bozulmuş veya hasarlanmış olup olmadığına
bakılmaksızın eşyayı navlun yerine kabul etmek zorunda tutulamaz.

**4. Zıyaa uğrayan eşyanın durumu**

**MADDE 1199**- (1) Boşaltma süresinin sonuna kadar bir kaza sonucunda
zıyaa uğrayan eşya için navlun ödenmez ve peşin ödenmiş ise geri alınır.
Navlun götürü kararlaştırılmış ise eşyanın bir kısmının zıyaı, navlunun
o oranda indirilmesini istemeye hak verir.

\(2) Niteliği itibarıyla, özellikle içinden bozulma, kendiliğinden
eksilme ve olağan akma ve sızma yüzünden zıyaa uğrayan eşya ile yolda
ölen hayvanlar için, teslim edilmiş olup olmadıklarına bakılmaksızın
navlun ödenir.

\(3) Müşterek avarya dolayısıyla feda edilmiş olan eşyaya düşen navlun
için ödenecek garame payları hakkında müşterek avarya hükümleri
uygulanır.

**5. Navlun borçlusu**

**MADDE 1200**- (1) Navlunun borçlusu taşıtandır.

**II- Hapis hakkı**

**1. Genel olarak**

**MADDE 1201**- (1) Taşıyan, navlun sözleşmesinden doğan bütün
alacakları için Türk Medenî Kanununun 950 ilâ 953 üncü maddeleri
uyarınca eşya üzerinde hapis hakkına sahiptir. Hapis hakkı, eşya,
taşıyanın zilyetliğinde bulunduğu sürece devam eder; teslimden sonra
dahi, otuz gün içinde mahkemeye müracaat edilmek ve eşya henüz
gönderilenin zilyetliğinde bulunmak şartıyla, hapis hakkından doğan
yetkilerin kullanılması mümkündür.

\(2) Hapis hakkı, sadece, üzerinde hapis hakkı kullanılan eşyanın
taşındığı yolculuktan doğan alacakları teminat altına alır.

\(3) Hapis hakkı ancak alacağı teminata alacak miktardaki eşya üzerinde
kullanılabilir; ancak, müşterek avarya ve kurtarma alacakları için
taşıyan, eşyanın tümü üzerinde hapis hakkı kullanabilir.

11234

**2. Çekişmeli tutarın yatırılması ve teminat**

**MADDE 1202**- (1) Taşıyanın alacakları hakkında uyuşmazlık çıkarsa,
çekişmeli tutar, mahkemece belirlenecek yere yatırılır yatırılmaz,
taşıyan, eşyayı teslim etmek zorundadır.

\(2) Taşıyan, eşyanın tesliminden sonra, yeterli teminat göstererek
yatırılmış olan tutarı çekebilir.

**III- Üçüncü kişi gönderilenin durumu**

**1. Ödeme yükümlülüğünün doğması**

**MADDE 1203**- (1) Eşya, taşıtandan başka bir kişiye teslim edilecekse,
bu kişi, navlun sözleşmesi veya konişmento ya da diğer bir denizde
taşıma senedi uyarınca eşyanın teslimini istediğinde, bu istemin
dayandığı sözleşmenin veya konişmentonun yahut diğer bir denizde taşıma
senedinin hükümlerine göre ödemeye yetkili kılındığı bütün alacakları
ödemekle, kendi hesabına gümrük resmi ödenmiş ve başka giderler yapılmış
ise bunları da vermekle ve üstüne düşen diğer bütün borçları yerine
getirmekle yükümlü olur.

**2. Gönderilene karşı hapis hakkının kullanılması**

**MADDE 1204**- (1) Gönderilen, eşyanın teslimini istediği andan
itibaren, sadece 1203 üncü maddede öngörülen alacaklar için hapis
hakkının kullanılmasına katlanmak zorundadır; diğer alacaklar için hapis
hakkı kullanılamaz.

\(2) Bu takdirde, 1398 ilâ 1400 üncü maddelere göre yürütülecek
takiplerde, borçluya yapılması gereken bildirim ve tebliğler gönderilene
yapılır. Gönderilen bulunmaz veya eşyayı teslim almaktan kaçınırsa,
bildirim ve tebliğlerin taşıtana yapılması gerekir.

\(3) Eşya yalnız bir navlun sözleşmesine dayanılarak taşınmış olup da
birden çok konişmentoya veya diğer bir denizde taşıma senedine
dayanılarak çeşitli gönderilenlere teslim edilecekse, hapis hakkı, her
konişmentoya veya diğer bir denizde taşıma senedine isabet eden
alacaklar için ayrı ayrı kullanılır.

**3. Rücu hakkı**

**a) Eşyanın teslimi hâlinde**

**MADDE 1205**- (1) Eşyayı gönderilene teslim etmiş olan taşıyan, 1203
üncü maddeye göre gönderilenden istenebilecek olan alacakların
ödenmesini taşıtandan isteyemez. Ancak, taşıtanın, taşıyanın zararına
olarak sebepsiz zenginleştiği oranda, taşıyan taşıtana rücu edebilir.

**b) Hapis hakkının paraya çevrilmesi hâlinde**

**MADDE 1206**- (1) Taşıyan, üzerinde hapis hakkı kullandığı eşyanın
paraya çevrilmesini istemiş, fakat satış sonucunda alacağını tamamen
alamamışsa, kendisiyle taşıtan arasında yapılan navlun sözleşmesinden
doğan alacaklarını elde edemediği oranda, taşıtandan isteyebilir.

**c) Gönderilenin eşyayı teslim almaması hâlinde**

**MADDE 1207**- (1) Gönderilen, eşyanın teslimini isteme hakkını
kullanmazsa, taşıtan, navlun sözleşmesi gereğince navlunu ve diğer
alacakları taşıyana ödemekle yükümlüdür.

\(2) Eşyanın taşıtan tarafından teslim alınmasında boşaltmayla ilgili
hükümler, gönderilen yerine taşıtan geçmek suretiyle uygulanır.

11235

** **

**DÖRDÜNCÜ AYIRIM**

**Taşıtanın ve Yükletenin Sorumluluğu**

**A) Kusur sorumluluğu**

**MADDE 1208**- (1) Taşıtan ve yükleten, kendilerinin veya adamlarının
kusurundan kaynaklanmış olmadıkça, taşıyanın veya fiilî  taşıyanın,
geminin zıyaı veya hasarı dolayısıyla ya da diğer bir sebeple uğradığı
zarardan sorumlu değildir.

\(2) Özel hükümler saklıdır.

**BEŞİNCİ AYIRIM**

**Yolculuğun Başlamasına veya Devamına Engel Olan Sebepler Yüzünden
Sözleşmenin Sona Ermesi**

**A) Sözleşmenin hükümden düşmesi**

**I- Geminin zayi olması sebebiyle**

**1. Yolculuk başlamadan önce**

**MADDE 1209**- (1) Gemi, yolculuk başlamadan önce umulmayan bir hâl
yüzünden zayi olduğu takdirde, iki taraftan biri ötekine tazminat
vermekle yükümlü olmaksızın navlun sözleşmesi hükümden düşer. Bu hâlde
sadece geminin zayi olduğu ana kadar doğmuş bulunan borçların ifası
gerekir.

**2. Yolculuk başladıktan sonra**

**a) Mesafe navlunu**

**MADDE 1210**- (1) Gemi, yolculuk başladıktan sonra umulmayan bir hâl
yüzünden zayi olduğu takdirde; taşıyana o ana kadar doğmuş bulunan
alacakları dışında, zayi olan gemiden kurtarılan ve emniyet altına
alınan eşya başka bir limana getirilmiş olsa bile mesafe navlunu da
ödenmesi gerekir.

\(2) Mesafe navlunu kurtarılan eşyanın miktarına, geminin zayi olduğu ana
kadar alınan mesafeye, yolculuğun giderlerine, süresine, katlanılan
rizikolarına ve zorluk derecesine  göre hakkaniyete uygun bir şekilde
hesap edilir.

\(3) Mesafe navlunu, kurtarılan eşyanın emniyet altına alındığı yer ve
tarihteki değerini aşamaz.

**b) Kaptanın yükümlülükleri**

**MADDE 1211**- (1) Navlun sözleşmesinin geminin umulmayan bir hâl
yüzünden zıyaı sebebiyle hükümden düşmesi, kaptanın yükle ilgili
olanların yokluğunda 1112 nci madde gereğince, onların menfaatini
korumak hususundaki yükümlülüğünü ortadan kaldırmaz. Kaptan, acil
hâllerde önceden danışmasına bile gerek olmaksızın, durumun gereğine
göre eşyayı ilgililerin hesabına başka bir gemi ile varma limanına
taşıtmak veya eşyanın güvenli bir  yerde  depo edilmesini  veya uygun
 fiyatla satılmasını  sağlamak  zorundadır.  Kaptan, bu
yükümlülüklerinin ifası ve eşyanın bakımı için gereken giderleri
karşılamak üzere eşyayı rehnetmeye veya bir kısmını satmaya da
yetkilidir.

\(2) Kaptan, taşıyanın mesafe navlunu ile geminin zayi olduğu ana kadar
doğmuş bulunan alacakları ve eşyayı takyit eden müşterek avarya garame
payları ile kurtarma alacakları ödenmedikçe veya bunlar karşılığında
yeterli teminat gösterilmedikçe, eşyayı elden çıkarmaya veya taşıtmak
üzere başka bir gemiye teslime zorunlu değildir.

11236

\(3) Kaptanın birinci fıkra hükmüne göre kendisine düşen yükümlülükleri
yerine getirmesinden doğacak zararlardan, taşıyan dışında donatan da
sorumludur.

**3. Başka gemiye yükleme ve aktarma**

**MADDE 1212**- (1) Taşıyan, eşyayı, sözleşmede ismen kararlaştırılmış
olan dışında başka bir gemiye yüklemeye veya aktarmaya yetkili ise, bu
geminin zıyaı hâlinde taşımayı diğer uygun bir gemi ile yapabilir veya
tamamlatabilir. Taşıyan, seçimini gecikmeksizin taşıtana bildirmekle
yükümlüdür.

**4. Geminin denize elverişsiz hâle gelmesi**

**MADDE 1213**- (1) Denize elverişsiz hâle gelmiş gemi, mahkemenin
tespit kararıyla zayi olmuş sayılır.

**II- Eşyanın zayi olması sebebiyle**

**1. Yolculuk başlamadan önce**

**a) Eşya sözleşmede ferden belirlenmişse**

**MADDE 1214**- (1) Sözleşmede ferden belirlenen eşyanın tamamının
umulmayan bir hâl yüzünden zayi olması hâlinde, taraflar arasındaki
sözleşme iki taraftan biri ötekine tazminat vermekle yükümlü olmaksızın
hükümden düşer. Ancak, o ana kadar doğmuş alacakların ifası gerekir.

\(2) Eşyanın bir kısmının zayi olması hâlinde ise, taşıtan
kararlaştırılan navlunun yarısını ödeyerek sözleşmeyi feshetmeye veya
taşıyanın durumunu güçleştirmemek şartıyla başka eşya yüklemeye
yetkilidir. Taşıtan bu seçimlik haklarını, gemi limandan ayrılana kadar
kullanmadığı takdirde, tam navlunu ödemeye zorunludur.

\(3) Zayi olanlar yerine başka eşyayı yüklemeyi tercih eden taşıtan, bu
yüklemeyi giderlerine de katlanarak mümkün olan en kısa zamanda
bitirmeye ve sebep olduğu zararları tazmine zorunludur.

**b) Eşya, sözleşmede tür veya cinsi ile belirlenmişse**

**MADDE 1215**- (1) Sözleşmede ferden belirlenmemiş bulunan eşyanın
yüklenmek üzere tesliminden önce tamamı zayi olsa bile, taraflar
arasındaki sözleşme sona ermez.

\(2) Taşıtanın, kararlaştırılandan başka bir eşya yüklemeye ilişkin 1144
üncü maddeden doğan hakkı saklıdır.

\(3) Sözleşmede sadece tür ve cinsi ile gösterilmiş bulunan eşyanın
yüklenmek üzere teslimi, onu ferden belirlenmiş hâle getirir.

\(4) Navlun sözleşmesinde tür ve cinsi ile gösterilmiş bulunan eşya henüz
bekleme süresi dolmadan  gemiye   yüklendikten  veya   gemiye
 yüklenmek  üzere  yükleme  yerinde  kaptan tarafından teslim alındıktan
sonra tamamen zayi olursa taşıtan, zayi olanlar yerine başka eşya
teslimine hazır olduğunu gecikmeksizin bildirdiği ve yine aynı süre
içinde bu eşyanın teslimine başladığı takdirde, sözleşme hükümden
düşmez. Taşıtan, bu eşyanın yüklenmesini en kısa zamanda bitirmek
dışında bu yüklemenin fazla giderlerini üzerine almaya ve bu yükleme
yüzünden bekleme süresi uzarsa taşıyanın bu yüzden uğradığı zararını
tazmine mecburdur.

11237

**2. Yolculuk başladıktan sonra**

**a) Eşyanın tamamının zayi olması**

**MADDE 1216**- (1) Yolculuk başladıktan sonra taşınan eşyanın umulmayan
bir hâl yüzünden tamamının zayi olması ile iki taraftan biri diğerine
tazminat vermeye zorunlu olmaksızın, navlun sözleşmesi hükümden düşer.
Taşıyana sadece, sözleşmenin sona erdiği ana kadar doğmuş bulunan diğer
alacakları ödenir. 1199 uncu maddenin ikinci ve üçüncü fıkraları
saklıdır.

**b) Eşyanın bir kısmının zayi olması**

**MADDE 1217**- (1) Yolculuk başladıktan sonra eşyanın umulmayan bir hâl
yüzünden bir kısmının zayi olması, taraflar arasındaki sözleşmeyi
hükümden düşürmez. Eşyanın, zayi olan kısmı hiç taşınmamış veya yolculuk
devam ederken gemiden uzaklaştırılmış olsa bile, taşıyana tam navlun
ödenir; şu kadar ki, 1199 uncu maddenin ikinci ve üçüncü fıkrası
hükümleri saklıdır.

**B) Sözleşmenin feshi**

**I- Taraflara fesih** **hakkı veren hâl**

**MADDE 1218**- (1) Gemiye ambargo veya devlet hizmeti için el
konulması, varma yeri ülkesi ile ticaretin yasaklanması, yükleme veya
varma limanlarının abluka altına alınması, sözleşme gereğince taşınacak
olan eşyanın tamamının yükleme limanından ihracının veya varma limanına
ithalinin yahut transit geçişinin yasaklanması gibi bir kamu tasarrufu
yüzünden sözleşmenin ifasının engellenmiş olması her iki tarafa herhangi
bir tazminat vermekle yükümlü olmaksızın sözleşmeyi feshedebilme hakkı
verir.

\(2) Henüz yolculuk başlamamışsa, fesih hakkının kullanılabilmesi için
sözleşmenin ifasını engelleyen durumun mevcut ihtimallere göre kısa
zamanda ortadan kalkmayacağının anlaşılmış olması gerekir. Buna
karşılık, yolculuk başladıktan sonra sözleşmenin ifası engellenmişse,
fesih hakkının kullanılabilmesi için bir ay boyunca engelin kalkmasının
beklenmesi gerekir. Bu süreler, kaptan engeli bir limanda bulunduğu
sırada öğrenirse, engeli haber aldığı günden; aksi takdirde engelin
kendisine bildirildiği günden sonra gemi ile bir limana ulaştığı günden
itibaren hesap olunur.

\(3) Taraflar, kısmi yolculuk çarteri sözleşmeleri ile kırkambar
sözleşmelerinde belli bir süre beklemeye zorunlu olmaksızın fesih
hakkını kullanabilirler.

\(4) Savaş çıktığı için geminin veya navlun sözleşmesi gereğince gemi ile
taşınacak eşyanın tamamı yahut her ikisinin artık serbest sayılmaması ve
zapt veya müsaderesi tehlikesi mevcutsa, taraflar belli bir süre
beklemeye zorunlu olmaksızın fesih hakkını kullanabilirler.

\(5) Taşıtanın, engelin yolculuk başlamadan önce ortaya çıktığı hâllerde,
serbest sayılmayan eşya yerine kararlaştırılandan başka eşya yüklemeye
ilişkin 1144 üncü maddeden doğan hakkı saklıdır.

**II- Tarafların fesih hakkına sahip olmadığı hâller**

**1. Eşyanın sadece bir kısmına ilişkin engeller**

**MADDE 1219**- (1) Eşyanın sadece bir kısmına ilişkin engeller,
taraflara fesih hakkı vermez. Taşıtan, savaş, ihracat veya ithalat
yasağı gibi sebeplerle eşyanın artık serbest sayılmayan kısmını her
hâlde gemiden alıp uzaklaştırmak zorundadır. Ancak, taşıtan henüz
yolculuk başlamamışsa, taşıyanın durumunu ağırlaştırmamak şartıyla
gemiye bunlar yerine başka eşya yükleyebilir veya kararlaştırılan
navlunun yarısını ödeyerek sözleşmeyi feshedebilir.

11238

Eşyanın, sözleşmenin ifasını engelleyen kısmı hiç taşınmamış veya
yolculuk devam ederken gemiden uzaklaştırılmış olsa bile, taşıyana tam
navlun ödenir.

\(2) Kısmi yolculuk çarteri sözleşmeleri ile kırkambar sözleşmelerinde
fesih hakkı yoktur.

**2. Kaptanın haklı bir sebeple rotadan sapması**

**MADDE 1220**- (1) Kaptanın denizde can ve eşya kurtarmak veya diğer
bir haklı sebeple rotadan sapmış olması, tarafların hak ve
yükümlülüklerini etkilemez ve taşıyan bu yüzden doğacak zararlardan
sorumlu olmaz.

\(2) Türk Medenî Kanununun 2 nci maddesi hükmü saklıdır.

**3. Geminin yolculuk sırasında tamirinin gerekmesi**

**MADDE 1221**- (1) Geminin yolculuk sırasında tamiri gerekirse,
navlunun tamamı ile taşıyanın o ana kadar doğmuş bulunan diğer bütün
alacaklarının ödenmesi veya temin edilmesi şartıyla eşya gemiden
alınabileceği gibi tamirin bitmesi de beklenebilir. Navlunun zaman
üzerine kararlaştırıldığı hâllerde, tamirin devam ettiği süre hesaba
katılmaz.

\(2) 1222 nci maddenin birinci fıkrasının ilk cümlesi hükmü saklıdır.

\(3) Kısmi yolculuk çarteri sözleşmeleri ile kırkambar sözleşmelerinde
eşya tamir sırasında boşaltılmış olduğu takdirde, taşıtan tam navlunu ve
diğer alacakları ödemek şartıyla eşyayı geri alabilir.

**III- Diğer sebeplerin etkisi**

**MADDE 1222**- (1) Yolculuğun, bu Kanunda öngörülenler dışında bir
tabiî olay veya umulmayan diğer bir hâl yüzünden başlamadan veya
başladıktan sonra gecikmesi, tarafların hak ve yükümlülüklerini
değiştirmez; meğerki, bu gecikme yüzünden sözleşmenin belli amacı
kaybolmuş olsun. Bununla beraber, umulmayan hâlden kaynaklanan ve mevcut
şartlara göre uzunca bir zaman süreceği anlaşılan gecikmelerde, taşıtan,
gemiye yüklenmiş olan eşyayı rizikosu ve gideri kendisine ait olmak ve
zamanında tekrar yüklemek şartıyla yeterli ve uygun bir teminat
göstererek boşaltmaya yetkilidir. Taşıtan, yüklemenin yeniden
yapılmaması hâlinde navlunun tamamını ödemek ve boşaltmanın sebep olduğu
zararları tazmin etmek zorundadır.

\(2) Gecikmenin bir kamu tasarrufundan kaynaklandığı hâllerde, zaman
üzerine kararlaştırılan navlun işlemez.

\(3) Kısmi yolculuk çarteri sözleşmeleri ile kırkambar sözleşmelerinde
taşıtan geçici olarak boşaltmak hakkını ancak diğer taşıtanlar muvafakat
ettikleri takdirde kullanabilir.

**IV- Eşya üzerinde tasarruf yetkisi olan kişinin fesih hakkı**

**MADDE 1223**- (1) Taşıtanın eşya üzerinde tasarruf yetkisine sahip
olmadığı hâllerde, ona ait fesih hakkı eşya üzerinde tasarruf yetkisi
olan kişi tarafından kullanılır.

**V- Fesih hakkının kullanılması**

**1. Feshin bildirimi**

**MADDE 1224**- (1) Feshin bildirimi, faks mesajı, elektronik mektup
veya benzeri teknik araçlarla da mümkün olmak üzere, yazılı olarak
yapılır.

**2. Hüküm ve sonuçları**

**a) Sözleşme yolculuk başlamadan önce feshedilmişse**

**MADDE 1225**- (1) Navlun sözleşmesi yolculuk başlamadan önce bu
Ayırımda öngörülen sebeplerle feshedilirse, taraflar birbirine tazminat
ödemekle yükümlü olmayıp sadece o ana kadar doğmuş bulunan borçlarını
ifa etmek zorundadır.

11239

**b) Sözleşme yolculuk başladıktan sonra feshedilmişse**

**MADDE 1226**- (1) Navlun sözleşmesi yolculuk başladıktan sonra bu
Ayırımda öngörülen sebeplerle feshedilirse, taşıyana o ana kadar doğmuş
bulunan alacakları dışında fesih hakkı kullanılana kadar yapılan
yolculuk için, eşya, yükleme limanına geri getirilmiş olsa bile 1210
uncu maddenin ikinci fıkrası uyarınca hesap edilecek mesafe navlunu da
ödenir.

\(2) Taraflar arasında aksi kararlaştırılmadıkça, eşya fesih hakkının
kullanıldığı sırada geminin bulunduğu veya en yakın olduğu limanda
boşaltılır. Kısmi yolculuk çarteri sözleşmeleri ile kırkambar
sözleşmelerinde boşaltma, yolculuğun gecikmesine veya aktarmaya
sebebiyet verecekse, navlun sözleşmesinin feshi üzerine taşıtan, diğer
taşıtanların muvafakati olmadıkça, eşyanın varma limanından önce
boşaltılmasını isteyemez; şu kadar ki, taşıtan, boşaltmadan doğan
giderlerle zararı tazmin etmekle yükümlüdür.

\(3) Sözleşmenin yolculuk başladıktan sonra feshi hâlinde de, kaptanın
yükümlülükleri hakkındaki 1211 inci madde hükmü uygulanır.

**C) Birden çok yolculuğun özellikleri**

**MADDE 1227**- (1) Geminin birden çok yolculuk için tutulduğu hâllerde,
1209 ilâ 1226 ncı madde hükümleri ancak sözleşmenin niteliği ve içeriği
cevaz veriyorsa uygulanır.

\(2) Sözleşmeye göre yükleme limanına yolculuk yapmak zorunda olan gemi
yükleme limanına varmışsa, bu yolculuk için taşıyana ayrıca 1210 uncu
maddenin ikinci fıkrasına göre hesap olunacak mesafe tazminatı ödenir.

** **

**ALTINCI AYIRIM**

**Denizde Taşıma Senetleri**

**A) Konişmento**

**I- Tanımı, türleri ve düzenlenmesi**

**MADDE 1228**- (1) Konişmento, bir taşıma sözleşmesinin yapıldığını
ispatlayan, eşyanın taşıyan tarafından teslim alındığını veya gemiye
yüklendiğini gösteren ve taşıyanın eşyayı, ancak onun  ibrazı
karşılığında teslimle yükümlü olduğu senettir.

\(2) Yükletenin izniyle, taşınmak üzere teslim alınan fakat henüz gemiye
yükletilmemiş olan eşya için “tesellüm konişmentosu” düzenlenebilir.
Eşya gemiye alınır alınmaz taşıyan, onun teslim alındığı sırada verilmiş
olan geçici makbuz veya tesellüm konişmentosunun geri verilmesi
karşılığında yükletenin istediği kadar nüshada “yükleme konişmentosu”
düzenlemekle yükümlüdür. Tesellüm konişmentosuna eşyanın ne zaman ve
hangi gemiye yüklenmiş olduğuna dair şerh verildiği takdirde bu
konişmento “yükleme konişmentosu” hükmündedir. Konişmento, kaptan veya
taşıyanın yahut kaptanın bu hususta yetkilendirdiği bir temsilcisi
tarafından taşıyan ad ve hesabına düzenlenebilir.

\(3) Konişmento, nama, emre ve hamile yazılı olarak düzenlenebilir. Aksi
kararlaştırılmadıkça yükletenin istemi üzerine konişmento gönderilenin
emrine veya sadece emre olarak düzenlenir. Bu son hâlde “emre”
yükletenin emrine demektir. Konişmento gönderilen sıfatıyla taşıyanın
veya kaptanın namına da yazılı olabilir.

\(4) Konişmentonun bütün nüshaları aynı metni içermeli ve her birinde kaç
nüsha hâlinde düzenlendiği gösterilmelidir.

11240

\(5) Yükleten, istem üzerine, konişmentonun kendisi tarafından imzalanmış
olan bir kopyasını taşıyana vermek zorundadır.

**II - İçeriği**

**MADDE 1229**- (1) Konişmento, aşağıdaki kayıtları içerir:

a\) Yükletenin beyanına uygun olarak gemiye yüklenen veya yüklenmek üzere
teslim alınan eşyanın genel olarak cinsini, tanınması için zorunlu olan
işaretlerini, gerektiğinde tehlikeli eşya niteliğinde olup olmadığı
hakkında açık bir bilgiyi, koli veya parça sayısı ile ağırlığını veya
başka suretle ifade edilen miktarını.

b\) Eşyanın haricen belli olan hâl ve durumunu.

c\) Taşıyanın adı ve soyadını veya ticaret unvanını ve işletme merkezini.

d\) Kaptanın adı ve soyadını.

e\) Geminin adını ve tabiiyetini.

f\) Yükletenin adı ve soyadını veya ticaret unvanını.

g\) Yükleten tarafından bildirilmişse, gönderilenin adı ve soyadını veya
ticaret unvanını.

h\) Navlun sözleşmesine göre yükleme limanını ve taşıyanın eşyayı yükleme
limanında teslim aldığı tarihi.

i\) Navlun sözleşmesine göre boşaltma limanını veya buna ilişkin talimat
alınacak yeri.

j\) Konişmentonun düzenlendiği yer ve tarihi.

k\) Taşıyan veya onu temsilen hareket eden kişinin imzasını.

l\) Navlunun gönderilen tarafından ödeneceğine dair kayıtları, ödenecekse
bunun miktarını.

m\) Navlun sözleşmesinde açıkça kararlaştırılmışsa, eşyanın boşaltma
limanında teslim olunacağı tarih ve süreyi.

n\) Sorumluluk sınırlarını genişleten her şartı.

o\) Taraflarca uygun görülen diğer kayıtları.

\(2) Birinci fıkrada sayılan unsurlardan bir veya birkaçının konişmentoda
bulunmaması senedin hukuken konişmento sayılmasını engellemez; yeter ki,
senet 1228 inci maddenin birinci fıkrasında yazılı unsurları taşımakta
olsun.

**III- Hükümleri**

**1. Kıymetli evrak olma niteliği**

**a) Eşyanın yetkili konişmento hamiline teslimi**

**aa) Genel olarak**

**MADDE 1230**- (1) Konişmentonun meşru hamili, eşyayı teslim almaya
yetkilidir.

\(2) Konişmento birden çok nüsha olarak düzenlenmişse, eşya, tek nüshanın
meşru hamiline teslim edilir.

**bb) Birden çok konişmento hamilinin başvurusu**

**MADDE 1231**- (1) Konişmentonun birden çok meşru hamili aynı zamanda
başvurursa kaptan, hepsinin istemini reddederek eşyayı umumi ambara veya
başka güvenli bir yere tevdi etmek ve bu şekilde hareket etmesinin
sebeplerini de göstererek bunu anılan konişmento hamillerine bildirmek
zorundadır.

\(2) Kaptan hareket tarzına ve sebeplerine ilişkin resmî bir senet
düzenletmeye yetkilidir; bu sebeple yapılan giderler hakkında 1201 inci
madde uygulanır.

11241

**cc) Yükletenin talimatı**

**MADDE 1232**- (1) Emre yazılı bir konişmento düzenlenmişse kaptan,
yükletenin eşyanın geri verilmesi veya teslimi hususundaki talimatını
ancak kendisine konişmentonun bütün nüshaları geri verildiği takdirde
yerine getirir.

\(2) Gemi varma limanına ulaşmadan, bir konişmento hamili eşyanın
teslimini isterse, aynı hüküm uygulanır.

\(3) Kaptan bu hükümlere aykırı hareket ederse, taşıyan, konişmentonun
meşru hamiline karşı sorumlu kalmakta devam eder.

\(4) Konişmento emre yazılı değilse, yükleten ve konişmentoda adı yazılı
gönderilen muvafakat ettikleri takdirde, konişmentonun hiçbir nüshası
ibraz edilmese bile, eşya geri verilir veya teslim olunur. Şu kadar ki,
konişmentonun bütün nüshaları geri verilmiş değilse, taşıyan bu yüzden
doğabilecek zararlar için önce teminat gösterilmesini isteyebilir.

**dd) Navlun sözleşmesinin umulmayan hâl yüzünden hükümden düşmesi**

**MADDE 1233**- (1) Navlun sözleşmesinin, geminin varma limanına
ulaşmasından önce umulmayan bir hâl yüzünden 1209 ilâ 1227 nci maddeler
gereğince kendiliğinden veya feshedilmesi sonucunda hükümden düşmesi
hâlinde de 1232 nci madde hükmü uygulanır.

**b) Konişmentonun eşyayı temsili**

**aa) Genel olarak**

**MADDE 1234**- (1) Eşya, kaptan veya taşıyanın diğer bir temsilcisi
tarafından taşınmak üzere teslim alınınca konişmentonun, konişmento
gereğince eşyayı teslim almaya yetkili olan kişiye teslimi, 1235 inci
madde hükümleri saklı kalmak şartıyla, Türk Medenî Kanununun 957 ve 980
inci maddelerinde yazılı hukuki sonuçları doğurur.

**bb) Birden çok konişmento hamili**

**MADDE 1235**- (1) Emre yazılı bir konişmento birden fazla nüsha
hâlinde düzenlenmişse, nüshalardan birinin hamili, konişmentonun
teslimine 1234 üncü madde gereğince bağlanan sonuçları, kendisi henüz
teslim isteminde bulunmadan önce bir diğer nüshaya dayanarak 1230 uncu
madde uyarınca kaptandan eşyayı teslim almış olan kişi aleyhine ileri
süremez.

\(2) Kaptan eşyayı henüz teslim etmeden birden çok konişmento hamili ona
başvurup ellerinde bulundurdukları konişmento nüshalarına dayanarak eşya
üzerinde birbirine zıt haklar ileri sürerlerse, konişmentonun birden çok
nüshalarını çeşitli kişilere devretmiş olan ortak ciranta tarafından
eşyayı teslim almaya yetkili kılacak şekilde ilk önce ciro ve teslim
edilmiş olan nüshanın hamili diğerlerine tercih olunur. Ciro edilip de
başka bir yere gönderilen konişmento nüshası hakkında gönderme tarihi
konişmento hamiline teslim tarihi hükmündedir.

**cc) Konişmentonun geri verilmesi karşılığında eşyanın teslimi**

**MADDE 1236**- (1) Eşya, ancak konişmento nüshasının, eşyanın teslim
alındığına ilişkin şerh düşülerek geri verilmesi karşılığında teslim
edilir.

**2. İspat işlevi**

**a) Hukuki ilişkiyi ispat**

**MADDE 1237**- (1) Taşıyan ile konişmento hamili arasındaki hukuki
ilişkilerde konişmento esas alınır.

\(2) Taşıyan ile taşıtan arasındaki hukuki ilişkiler navlun sözleşmesinin
hükümlerine bağlı kalır.

11242

\(3) Konişmentoda, yolculuk çarteri sözleşmesine gönderme varsa,
konişmento devredilirken çarter partinin bir suretinin de yeni hamile
ibraz edilmesi gerekir. Bu takdirde çarter partide yer alan hükümler,
nitelikleri elverdiği ölçüde konişmento hamiline karşı da ileri
sürülebilir. Ancak, 1245 inci maddenin birinci fıkrasının ikinci cümlesi
hükmü saklıdır.

**b) Taşıyanı ispat**

**MADDE 1238**- (1) Konişmentoyu taşıyan sıfatıyla imzalayan veya
konişmento kendi ad ve hesabına  imzalanan kişi, taşıyan sayılır.

\(2) Konişmentoda taşıyanın adı ve soyadı veya ticaret unvanı ile işletme
merkezinin gösterilmemiş olduğu veya açıkça anlaşılmadığı hâllerde,
donatan, taşıyan sayılır; meğerki, konişmento hamilinin açık istemi
üzerine, donatan taşıyanın adı ve soyadını veya ticaret unvanı ile
işletme merkezini bildirerek bunu belgelendirmiş olsun.

\(3) Kaptan veya taşıyanın diğer bir temsilcisi tarafından düzenlenen
konişmentoda, taşıyanın adı ve soyadı veya ticaret unvanı ile işletme
merkezinin gösterilmemiş olduğu veya açıkça anlaşılmadığı hâllerde,
temsilci de ikinci fıkra uyarınca sorumlu tutulan donatan ile birlikte
taşıyan sayılır; meğerki, konişmento hamilinin açık istemi üzerine
temsilci, taşıyanın adı ve soyadını veya ticaret unvanı ile işletme
merkezini bildirerek bunu belgelendirmiş olsun.

\(4) Taşıyanın adı ve soyadı veya ticaret unvanı ile işletme merkezinin
yanlış veya geç bildirilmiş olması hâlinde, taşıyan, donatan veya
taşıyanın temsilcisi, yanlış veya geç bildirimden doğacak zararlardan
müteselsilen sorumludurlar; bu takdirde 1188 inci maddede öngörülen hak
düşürücü süre taşıyanın adı ve soyadı veya ticaret unvanı ile işletme
merkezi doğru bildirilene kadar taşıyana yöneltilecek istemler hakkında
işlemeye başlamaz.

**c) Eşyanın genel olarak cinsini, işaretlerini, koli veya parça
adedini, ağırlık ve miktarını ispat**

**MADDE 1239**- (1) Konişmento eşyanın genel olarak cinsi, işaretleri,
koli veya parça adedi, ağırlık veya miktarı hakkında beyanları içerip de
taşıyan, bu beyanların fiilen teslim alınan veya yükleme konişmentosu
düzenlenmiş olması hâlinde, fiilen yüklenen eşyayı doğru ve tam olarak
göstermediğini biliyor veya gösterdiğinden haklı sebeplerle şüphe
ediyorsa yahut bu beyanları kontrol etmek için yeterli imkâna sahip
değilse, konişmentoya bu beyanların gerçeğe uymadığını, şüphesini haklı
gösteren sebepleri veya yeterli kontrol imkânının bulunmadığını
açıklayan bir çekince koymak zorundadır.

\(2) Taşıyan, eşyanın haricen belli olan hâlini konişmentoda beyan etmeyi
ihmal ederse, konişmentoda eşyanın haricen iyi hâlde olduğuna dair
beyanda bulunulmuş sayılır.

\(3) Birinci fıkraya dayanarak konişmentoya hakkında çekince konulan
beyanlar saklı kalmak üzere, konişmento, taşıyanın eşyayı konişmentoda
beyan edildiği gibi teslim aldığına veya yükleme konişmentosu
düzenlenmiş olduğu takdirde, yüklediğine karine oluşturur. Bu karinenin
aksi, konişmentoyu, içerdiği eşya tanımına güvenerek, gönderilen de
dâhil olmak üzere, iyiniyetle devralan üçüncü kişiye karşı ispatlanamaz;
1186 ncı maddenin dördüncü fıkrası saklıdır.

11243

**d) Navlunu ispat**

**MADDE 1240**- (1) 1229 uncu maddenin birinci fıkrasının (l) bendi
uyarınca navlunun gönderilen tarafından ödeneceğine veya yükleme
limanında gerçekleşip gönderilen tarafından ödenecek olan sürastarya
parasına ilişkin bir kaydı içermeyen konişmento, gönderilenin navlun
veya sürastarya parası ödemekle yükümlü olmadığına karine oluşturur. Bu
karinenin aksi, navlun veya sürastarya parası hakkında böyle bir kayıt
içermeyen konişmentoyu, gönderilen de dâhil olmak üzere, devralan üçüncü
kişiye karşı ispatlanamaz.

\(2) Navlun eşyanın ölçüsüne, sayısına veya tartısına göre
kararlaştırılmış ve bunlar da konişmentoda  gösterilmiş olursa,
 konişmentoda aksine  bir şart olmadıkça, navlun buna göre belirlenir.
1239 uncu maddenin birinci fıkrası uyarınca yazılan şerh konişmentoda
aksine bir şart sayılmaz.

\(3) Navlun için taşıma sözleşmesine yollama yapılırsa, bu yollamanın
kapsamına boşaltma süresi, sürastarya süresi ve sürastarya parası
hakkındaki hükümler girmez.

**e) Yükleten tarafından verilen garantiler**

**MADDE 1241**- (1) Konişmentoya konulan eşya ile ilgili kayıtlar
hakkında 1145 inci madde uygulanır.

\(2) Taşıyan veya onun bir temsilcisi tarafından konişmentonun,
yükletenin konişmentoya konulmak üzere bildirdiği kayıtlara veya eşyanın
haricen belli olan hâl ve niteliğine ilişkin bir çekince eklenmeksizin
düzenlenmesi yüzünden taşıyanın uğrayacağı zararı yükletenin tazmin
edeceğine dair her taahhüt veya anlaşma, konişmentoyu, gönderilen de
dâhil olmak üzere,  iyiniyetle iktisap eden bütün üçüncü kişilere karşı
geçersizdir.

\(3) Böyle bir taahhüt veya anlaşma, taraflar arasında geçerlidir;
meğerki, taşıyan veya onun bir temsilcisi, ikinci fıkrada belirtilen
çekinceyi koymamak suretiyle, eşyanın konişmentodaki tanımına güvenerek
hareket eden, gönderilen de dâhil, üçüncü kişileri aldatma amacı gütsün.
Bu durumda, konişmentoya konulmayan çekince, yükleten tarafından
konişmentoya yazılmak üzere bildirilen kayıtlara ilişkinse, taşıyan,
1145 inci madde uyarınca yükletenden tazminat isteyemez.

\(4) Üçüncü fıkrada belirtilen aldatma kastının varlığı hâlinde taşıyan,
konişmentodaki kayıtlara güvenerek hareket eden, gönderilen de dâhil,
üçüncü kişilere karşı, 1186 ncı maddede öngörülen sorumluluk
sınırlarından yararlanmaksızın sorumludur.

**B) Diğer denizde taşıma senetleri**

**MADDE 1242**- (1) Taşıyanın taşınacak eşyayı teslim aldığını göstermek
üzere düzenlediği konişmentodan başka her tür senet, taşıma
sözleşmesinin yapılmış ve eşyanın senette yazılı olduğu gibi taşıyan
tarafından teslim alınmış olduğuna karine oluşturur; ancak bu karinenin
aksi ispatlanabilir.

**YEDİNCİ AYIRIM**

**Emredici Hükümler**

**A) Genel olarak**

**MADDE 1243**- (1) Bir navlun sözleşmesinde veya konişmentoda yahut
diğer bir denizde taşıma senedinde yer alıp da;

a\) Taşıyanın borç ve sorumluluklarına ilişkin 1141, 1150, 1151 ve 1178
ilâ 1192 nci maddeler,

11244

b\) Taşıtan ve yükletenin borç ve sorumluluklarına ilişkin 1145 ilâ 1149,
1165 ve 1208 inci maddeler,

c\) Denizde taşıma senetlerine ilişkin 1228 ilâ 1242 nci maddeler,

hükümlerinden kaynaklanan borç ve sorumluluklar doğrudan veya dolaylı
olarak önceden kaldıran veya daraltan bütün kayıt ve şartlar
geçersizdir.

\(2) Sigortadan doğan hak ve alacakların taşıyana devredilmesi veya
taşıyana buna benzer menfaatler sağlanması ve kanunlarla düzenlenmiş
bulunan ispat yükünün taşıyan lehine tersine çevrilmesi sonucunu doğuran
bütün kayıt ve şartlar birinci fıkra hükümlerine tabidir.

\(3) Sorumluluğu kaldıran veya daraltan kayıt ve şartların geçersizliği,
navlun sözleşmesinin veya konişmentonun yahut diğer bir denizde taşıma
senedinin geri kalan hükümlerinin geçersizliği sonucunu doğurmaz.

\(4) Taşıyanın borçlarını ve sorumluluğunu genişleten veya ağırlaştıran
kayıt ve şartlar ise geçerlidir.

**B) İstisnalar**

**MADDE 1244**- (1) Aşağıda yazılı hâllerde 1243 üncü maddenin birinci
fıkrası uygulanmaz:

a\) Navlun sözleşmesinin canlı hayvanlara veya 1151 inci maddenin üçüncü
fıkrasının birinci cümlesi uyarınca denizde taşıma senedinde güvertede
taşınacağı yazılı olup da fiilen böyle taşınan eşyaya ilişkin bulunması.

b\) Mutat ticari taşıma işlerinden olmamakla beraber ticaretin olağan
akışı içinde yapılan eşya taşımasına ilişkin bulunup da eşyanın özel
nitelikleri veya taşımanın özel şartlarının haklı gösterdiği anlaşmalar;
bu durumda  taşıma senedinin bu anlaşmaları ve “emre değildir” kaydını
içermesi şarttır.

c\) Taşıyana, eşyanın yüklenmesinden önce ve boşaltılmasından sonra düşen
yükümlülükler.

\(2) 1243 üncü madde, konişmentoya, müşterek avaryaya ilişkin kayıtların
konulmasına engel değildir.

\(3) Sorumluluğu önceden kaldıran veya daraltan kayıt ve şartlar hakkında
Türk Borçlar Kanununun emredici hükümleri saklıdır.

**C) Yolculuk çarteri sözleşmesi**

**MADDE 1245**- (1) Yolculuk çarteri sözleşmelerine 1243 üncü madde
hükmü uygulanmaz. Ancak, böyle bir sözleşmeye dayalı olarak konişmento
düzenlenirse, taşıtan olmayan konişmento hamili ile taşıyan arasındaki
ilişkide 1243 üncü madde hükmü uygulanır.

**DÖRDÜNCÜ BÖLÜM**

**Zamanaşımı**

**A) Süre**

**MADDE 1246**- (1) 1188 inci madde hükmü saklı kalmak kaydıyla, gemi
kira sözleşmeleri ile zaman çarteri sözleşmeleri ve navlun
sözleşmelerinden veya konişmentodan veya onun düzenlenmesinden doğan
bütün alacaklar bir yılda zamanaşımına uğrar.

\(2) Bu süre, alacağın muaccel olmasıyla işlemeye başlar.

11245

**BEŞİNCİ BÖLÜM**

**Deniz Yoluyla Yolcu Taşıma Sözleşmesi**

**A) Tanımı**

**MADDE 1247**- (1) Deniz yoluyla yolcu taşıma sözleşmesi, yolcunun veya
yolcu ve bagajının deniz yolu ile taşınması için, taşıyan tarafından
veya onun adına ve hesabına yapılan sözleşmedir.

\(2) Devlet ve diğer kamu tüzel kişileri tarafından yapılan ticari yolcu
taşıma sözleşmelerine de bu Bölüm hükümleri uygulanır.

\(3) Hava yastıklı araçlar ile yapılan yolcu taşıması bu Bölüm
hükümlerine tabi değildir.

**B) Taşıyan ve fiilî taşıyan**

**MADDE 1248**- (1) Taşıyan, taşıma ister bizzat onun tarafından,
isterse bir başkası, fiilî taşıyan, tarafından gerçekleştirilmiş olsun,
taşıma sözleşmesini yapan veya taşıma sözleşmesi adına ve hesabına
yapılan kişidir.

\(2) Fiilî taşıyan, taşıyandan farklı bir kişi olup, bir geminin maliki,
kiracısı veya işleteni olarak, taşımanın tamamını veya bir kısmını
fiilen gerçekleştiren kişidir.

**C) Yolcu**

**MADDE 1249**- (1) Deniz yoluyla yolcu taşıma sözleşmesine dayanarak
veya bu Bölüm hükümlerine tabi bulunmayan bir navlun sözleşmesinin
konusu olan aracı veya canlı hayvanları gözetmek üzere, taşıyanın onayı
ile gemide taşınan kişiler yolcu sayılır.

\(2) Sözleşmede, yolcunun adı yazılı ise yolcu, taşınma hakkını bir
başkasına devredemez.

**D) Bagaj**

**MADDE 1250**- (1) Canlı hayvanlar ve bir navlun sözleşmesine
dayanılarak taşınan eşya ile araçlar dışında, taşıyan tarafından, deniz
yoluyla yolcu taşıma sözleşmesi gereğince taşınan eşya ve araçlar, bagaj
kapsamındadır.

\(2) Yolcunun kamarası içinde veya başka bir şekilde kendi zilyetliğinde,
hâkimiyetinde ya da gözetiminde bulundurduğu eşya, onun kabin bagajıdır.
1258 ve 1263 üncü maddelerin uygulaması hariç olmak üzere, yolcunun
aracında bulundurduğu bagajı da kabin bagajı sayılır.

\(3) Aksi kararlaştırılmış olmadıkça, deniz yoluyla yolcu taşıma
sözleşmesi gereğince yolcunun gemiye getirdiği bagaj için taşıma
ücretinden başka bir ücret istenemez.

**E) Yolcunun yükümlülükleri**

**I- Kaptanın talimatına uyma**

**MADDE 1251**- (1) Yolcu, kaptanın, gemide düzenin sağlanmasına yönelik
tüm talimatına uymak zorundadır.

**II- Bagaj hakkında doğru bilgi verme yükümlülüğü**

**MADDE 1252**- (1) Yolcu, bagaj olarak gemiye getirdiği eşyanın cins ve
niteliği ile tehlikeleri hakkında doğru beyanda bulunmak zorundadır.
Yolcu, beyanlarının doğru olmamasından doğan zarardan taşıyana karşı
sorumludur; bu yüzden zarar gören diğer kişilere karşı ise, bagajın
tehlikeli olması veya gemiye gizlice getirilmiş bulunması dışında kusuru
varsa sorumludur.

\(2) Kaptan, kendisine eksik veya yanlış bilgi verilerek ya da gizlice
gemiye getirilen eşyayı her zaman ve herhangi bir yerde, gemiden
çıkarmaya ve gerektiğinde denize atmaya da yetkilidir.

11246

\(3) Kaptan, bagaj olarak gizlice gemiye getirilen eşyayı gemide
alıkoyacak olursa, yolcu bunlar için hareket limanında ve hareket
zamanında bu gibi yolculuk ve eşya için alınan en yüksek ücreti ödemekle
yükümlüdür.

\(4) Taşıyanın veya bu tür beyanları kabule yetkili diğer bir
temsilcisinin bilgisi, kaptanın bilgisi hükmündedir.

**III- Gemiye zamanında gelmek**

**MADDE 1253**- (1) Yolcu, yolculuk başlamadan önce hareket limanında
veya yolculuk devam ederken ara limanlarda gemiye zamanında gelmek
zorundadır. Aksi takdirde, yolcu, kaptan kendisini beklemeden yolculuğa
başlamış veya devam etmiş olsa bile, taşıma ücretinin tamamını ödemekle
yükümlüdür. Ancak, yerine başka yolcu alınmış ise, bu tutar taşıma
ücretinden indirilir.

**F) Taşıyanın hapis hakkı**

**MADDE 1254**- (1) Taşıyan, deniz yoluyla yolcu taşıma sözleşmesinden
doğan bütün alacakları için, Türk Medenî Kanununun 950 ilâ 953 üncü
maddeleri uyarınca yolcuya ait bagaj üzerinde hapis hakkına sahiptir.

**G) Ölen yolcunun bagajı**

**MADDE 1255**- (1) Yolcu, yolculuk sırasında ölürse, 915 inci madde
hükmü uygulanır.

**H) Yolcunun uğradığı zararlardan sorumluluk**

**I- Taşıyanın sorumluluğu**

**MADDE 1256**- (1) Taşıyan, yolcunun gemi kazası yüzünden ölmesi veya
yaralanmasından doğan zarardan sorumludur. Taşıyanın sorumluluğu, zarar
gören yolcu başına her bir gemi kazası için 250.000 Özel Çekme Hakkı ile
sınırlıdır. Şu kadar ki, kazanın savaş, terör, iç savaş, isyan veya
istisnai nitelikte, kaçınılamaz ve engellenmesi mümkün olmayan
nitelikteki bir doğa olayından veya tamamıyla bir üçüncü kişinin onu
meydana getirmek kastıyla gerçekleştirdiği bir fiil veya ihmalinden
kaynaklandığını ispatlayan taşıyan, sorumluluktan kurtulur. Taşıyan
kusurlu ise, yolcunun yukarıdaki miktarı aşan zararından da sorumlu
olur; kusurlu olmadığını ispat yükü taşıyana aittir.

\(2) Taşıyan, yolcunun, gemi kazasından kaynaklanmayan ölüm ve
yaralanmasının sebep olduğu zarardan, bu zarara yol açan kazanın meydana
gelmesinde kusuru varsa sorumlu olur. Kusuru ispat yükü davacıya aittir.

\(3) Kabin bagajının zıya veya hasara uğramasına yol açan kazanın
gerçekleşmesinde kusuru bulunan taşıyan, bu yüzden uğranılan zarardan
sorumludur. Gemi kazasının sebep olduğu zararlar bakımından, taşıyanın
kusurunun bulunduğu varsayılır; bu karinenin aksi ispat edilebilir.

\(4) Taşıyan, kabin bagajı dışındaki bagajın zıya veya hasara
uğramasından doğan zarardan sorumludur, meğerki, zararın meydana
gelmesine yol açan kazanın gerçekleşmesinde kusurunun bulunmadığını
ispat etmiş olsun.

\(5) Bu maddenin uygulanmasında;

a\) “Gemi kazası”, geminin enkaz hâline gelmesini, alabora olmasını,
karaya oturmasını, çatmayı, gemideki infilâkı, yangını ve arızayı ifade
eder;

b\) “Taşıyanın kusuru”, taşıyanın adamlarının görevlerini yerine
getirdikleri sırada işledikleri kusuru da kapsar;

11247

c\) “Gemideki arıza”, yolcuların gemiyi terkinde, tahliyesinde, gemiye
binmeleri ve inmelerinde; geminin yürütülmesinde, dümen tutulmasında,
güvenli seyrüseferinde, yanaşmasında, demirlemesinde, rıhtıma ve
demirleme yerine varmasında veya buradan ayrılmasında; gemiye su
yürümesi hâlinde, zararın kontrolünde; can kurtarma araçlarının suya
indirilmesinde kullanılan gemi kısımlarının veya teçhizatının hiç veya
gereği gibi çalışmaması ya da denizde güvenlik kurallarına uygun
olmaması anlamına gelir;

d\) “Zarar”, cezalandırıcı veya caydırıcı nitelikteki tazminatı kapsamaz.

\(6) Bu Bölümün uygulanmasında, “bagajın zıyaı veya hasarı”, gemide
taşınmış veya taşınmış olması gereken bagajın, iş hukuku
uyuşmazlıklarından kaynaklanan gecikmeler hariç, geminin varmasından
itibaren uygun bir süre içinde yolcuya geri verilmemesinden doğan
malvarlığı zararını da içerir.

\(7) Taşıyanın bu maddeye göre sorumluluğu, sadece taşıma sırasında
meydana gelen kazaların sebep olduğu zararlara ilişkindir. Zararı
doğuran kazanın taşıma sırasında meydana geldiğini ve zararın kapsamını
ispat yükü, davacıya aittir.

\(8) Bu Bölüm hükümleri, taşıyanın üçüncü kişilere karşı sahip olduğu
rücu hakkı ile ortak kusur def’ini ileri sürme ve sorumluluğun
sınırlandırılması haklarını ihlal etmez.

\(9) Bir taraf hakkında kusur karinelerinin varlığı veya ispat yükünün
ona ait bulunması, bu tarafın lehine olan delillerin dikkate alınmasını
engellemez.

\(10) Bu maddede öngörülen sorumlulukların üst sınırları hakkında 1262 ve
1263 üncü madde hükümleri saklıdır.

**II- Fiilî taşıyanın sorumluluğu**

**MADDE 1257**- (1) Taşımanın tamamının veya bir kısmının yapılması, bir
fiilî taşıyana bırakılmış olsa bile, taşıyan taşımanın tamamından bu
Bölüm hükümlerine göre sorumlu kalmakta devam eder. Fiilî taşıyan da,
taşımanın kendisi tarafından yapılan bölümü için, bu Bölüm hükümlerine
göre sorumludur.

\(2) Taşıyan, taşımanın fiilî taşıyan tarafından yapıldığı hâllerde,
fiilî taşıyanın kusurundan ve onun adamlarının görevlerini yerine
getirdikleri sırada işledikleri kusurdan sorumludur.

\(3) Taşıyanın, kanunen kendisine yükletilmeyen bir borç veya yükümlülüğü
üstlenmesi veya ona tanınan bir haktan vazgeçmesi sonucunu doğuran özel
anlaşmalar, açık ve yazılı bir kabul olmadıkça, fiilî taşıyan hakkında
hüküm ifade etmez.

\(4) Taşıyan ile fiilî taşıyanın sorumlulukları, birlikte sorumlu
oldukları takdirde ve ölçüde müteselsildir.

\(5) Bu madde hükümleri, taşıyan ile fiilî taşıyan arasındaki rücu
ilişkisini etkilemez.

**III- Taşıma süresi**

**MADDE 1258**- (1) Bu Bölüm hükümlerinin uygulanmasında taşıma süresi;

a\) Yolcu ve kabin bagajı bakımından, yolcunun bir yolcu salonunda,
rıhtımda, iskelede veya diğer herhangi bir liman tesisinde bulunduğu
süre hariç, yolcunun veya kabin bagajının gemide bulunduğu veya gemiye
alındığı veya gemiden çıkartıldığı süreyi ya da ücretinin taşıma ücreti
kapsamında olması ya da kullanılan aracın taşıyan tarafından yolcunun
emrine verilmiş bulunması şartıyla, bunların karadan gemiye veya gemiden
karaya götürülmeleri amacıyla su üzerinde yapılan ek taşıma süresini,

11248

b\) Kabin bagajı bakımından, bagajın taşıyana veya adamlarına teslim
edilmiş olup da bunlar tarafından yolcuya henüz geri verilmemiş olması
şartıyla, yolcunun bir yolcu salonunda, rıhtımda, iskelede veya diğer
herhangi bir liman tesisinde bulunduğu süreyi,

c\) Diğer bagaj bakımından, taşıyan veya adamları tarafından kıyıda veya
gemide teslim alındıkları andan yolcuya teslim edildikleri ana kadar
geçen süreyi,

kapsar.

**IV- Zorunlu sigorta**

**MADDE 1259**- (1) Onikiden fazla yolcu taşımak için ruhsat almış bir
gemi ile yolcu taşındığı takdirde, taşımanın tamamını veya bir kısmını
üstlenen veya gerçekleştiren bütün taşıyanlar, yolcuların ölümünden veya
yaralanmalarından doğabilecek sorumluluklarına karşı sigorta yaptırmakla
yükümlüdürler. Zorunlu sigorta bedelinin tavanı her kaza için kişi
başına 250.000 Özel Çekme Hakkından az olamaz.

\(2) Birinci fıkradaki şartları yerine getirmeyen geminin yola çıkmasına
izin verilmez.

**V- Değerli eşya**

**MADDE 1260**- (1) Taşıyan, yolcuya ait para, kıymetli evrak, altın,
gümüş, mücevher, sanat eseri, süs eşyası ve diğer değerli eşyanın
zıyaından veya hasarından sorumlu değildir; meğerki, bu tür eşya
taşıyana saklaması için verilmiş olsun. Bu durumda taşıyan, 1264 üncü
maddenin birinci fıkrası uyarınca daha yüksek bir sorumluluk sınırı
kararlaştırılmamışsa, 1263 üncü maddenin üçüncü fıkrasında öngörülen
sınırlar içinde sorumlu olur.

**VI- Birlikte kusur**

**MADDE 1261**- (1) Taşıyan, ölümüne, yaralanmasına, bagajının zayi
olmasına veya hasara uğramasına yolcunun kastının veya ihmalinin
sebebiyet verdiğini ya da bunda etkisinin bulunduğunu ispat ederse,
mahkeme, taşıyanın kısmen veya tamamen sorumlu olmadığına karar
verebilir.

**VII- Bedensel zarardan doğan sorumluluğun sınırı**

**MADDE 1262**- (1) Yolcunun ölümü veya yaralanmasından dolayı taşıyanın
1256 ncı madde gereğince sorumluluğu, hiçbir hâlde, her olay için yolcu
başına 400.000 Özel Çekme Hakkını geçemez; 1256 ncı maddenin birinci
fıkrasının ikinci cümlesi hükmü saklıdır. Tazminat, irat şeklinde
belirlenirse, ödenecek tazminatın anapara değerinin toplamı bu miktarı
aşamaz.

**VIII- Bagaj ve araçların zıyaı veya hasarından doğan sorumluluğun
sınırı**

**MADDE 1263**- (1) Kabin bagajının uğradığı zıya veya hasardan dolayı
taşıyanın sorumluluğu, hiçbir hâlde, her taşıma için yolcu başına 2.250
Özel Çekme Hakkını aşamaz.

\(2) Araçlar ve içlerinde veya üzerlerinde taşınan her çeşit bagajın
uğradığı zıya ve hasardan dolayı taşıyanın sorumluluğu, hiçbir hâlde,
her taşıma için araç başına 12.700 Özel Çekme Hakkını aşamaz.

\(3) Birinci ve ikinci fıkralarda belirtilenler dışındaki bagajın zıyaı
veya hasarından dolayı taşıyanın sorumluluğu, hiçbir hâlde, her taşıma
için yolcu başına 3.375 Özel Çekme Hakkını aşamaz.

\(4) Taşıyan ve yolcu, taşıyanın sorumluluğuna, zararın tamamından
indirilmek üzere aracın uğrayacağı zıya veya hasar için 330 Özel Çekme
Hakkı, diğer bagajın uğrayacağı zıya veya hasar için de yolcu başına 149
Özel Çekme Hakkını aşmayacak bir muafiyetin uygulanması hususunda
anlaşabilirler.

11249

**IX- Sorumluluk sınırlarına ilişkin ortak hükümler**

**MADDE 1264**- (1) Taşıyan ve yolcu, 1262 ve 1263 üncü maddelerde
öngörülenden daha yüksek sorumluluk sınırlarını aralarında açıkça ve
yazılı olarak kararlaştırabilirler.

\(2) 1262 ve 1263 üncü maddelerdeki sorumluluk sınırlarına, faiz
alacakları ve yargılama giderleri dâhil değildir.

**X- Taşıyanın adamlarının savunmaları ve sorumluluk sınırları**

**MADDE 1265**- (1) Taşıyanın veya fiilî taşıyanın adamları aleyhine bu
Bölümde düzenlenen zararlar dolayısıyla dava açılmışsa, bu kişiler,
zararın görevlerini yerine getirdikleri sırada meydana gelmiş olduğunu
ispatlamak şartıyla, taşıyana ve fiilî taşıyana bu Bölümde tanınan
savunma imkânlarından ve sorumluluk sınırlarından yararlanabilirler.

**XI- İstemlerin birleşmesi**

**MADDE 1266**- (1) 1262 ve 1263 üncü maddelerde öngörülen sorumluluk
sınırları, yolcunun ölümü veya yaralanmasından yahut bagajının zıyaı
veya hasarından kaynaklanan bütün tazminat istemlerinin toplamına
uygulanır.

\(2) Bir fiilî taşıyan tarafından gerçekleştirilen taşımada,  taşıyandan
ve fiilî taşıyandan ve bunların görevleri dâhilinde hareket eden
adamlarından alınacak tazminatların toplamı, bu Bölüm hükümlerine göre
taşıyanın veya fiilî  taşıyanın mahkûm edilebileceği en yüksek tutarı
aşamaz; şu kadar ki, bu kişilerden hiçbiri kendisine uygulanacak
sorumluluk sınırını aşan bir tutardan sorumlu tutulamaz.

\(3) Taşıyanın veya fiilî taşıyanın adamlarının, 1265 inci maddeye göre
1262 ve 1263 üncü maddelerde öngörülen sorumluluk sınırlarından
yararlandıkları bütün durumlarda, taşıyandan ve yerine göre fiilî
taşıyandan ve bunların adamlarından alınacak tazminatların toplamı bu
sınırları aşamaz.

**XII - Sorumluluğu sınırlandırma hakkının kaybı**

**MADDE 1267**- (1) Zarara, böyle bir zarara sebep olmak kastıyla veya
pervasızca bir davranışla ve böyle bir zararın meydana gelmesi
ihtimalinin bilinci ile işlenmiş bir fiilinin veya ihmalinin sebebiyet
verdiği ispat edilen taşıyan, 1262 ve 1263 üncü maddelerle 1264 üncü
maddenin birinci fıkrasında öngörülen sorumluluk sınırlarından
yararlanamaz.

\(2) Zarara, böyle bir zarara sebep olmak kastıyla veya pervasızca bir
davranışla ve böyle bir zararın meydana gelmesi ihtimalinin bilinci ile
işlenmiş bir fiilinin veya ihmalinin sebebiyet verdiği ispat edilen
taşıyanın veya fiilî taşıyanın adamları, birinci fıkrada belirtilen
sorumluluk sınırlarından yararlanamaz.

**XIII- İstemlerin dayanağı**

**MADDE 1268**- (1) Yolcunun ölümünden, yaralanmasından, bagajının zıyaı
veya hasarından dolayı, taşıyana veya fiilî taşıyana karşı, yalnızca bu
Bölüm hükümleri uyarınca tazminat davası açılabilir.

**XIV- Bagajın zıyaı veya hasara uğradığının bildirimi**

**MADDE 1269**- (1) Yolcu, bagajın zıyaı veya hasarını;

a\) Haricen belli ise, kabin bagajının indirilmesinden önce veya
indirilirken, diğer bagajın tesliminden önce veya teslimi sırasında,

b\) Haricen belli değilse, bagajın indirilmesinden veya tesliminden ya da
teslim edilmesi gereken tarihten itibaren onbeş gün içinde,

taşıyana veya temsilcisine yazılı olarak bildirir.

11250

\(2) Yolcu bu bildirimi yapmamışsa, aksi ispat edilene kadar, bagajı iyi
hâlde aldığı kabul edilir.

\(3) Bagajın durumu, teslimi sırasında bir ortak inceleme veya tespit
işlemine konu olmuşsa, yazılı bildirime gerek yoktur.

**XV- Zamanaşımı**

**MADDE 1270**- (1) Yolcunun ölümünden ve bedensel zararından ilgilisi
lehine doğan bütün tazminat istemleri on yılda zamanaşımına uğrar.

\(2) Yolcu taşıma sözleşmesinden doğan, bagajın zıyaa veya hasara
uğramasından doğan alacaklar dâhil olmak üzere, diğer bütün alacaklar,
iki yılda zamanaşımına uğrar. Bu süre;

a\) Bagajın zıyaı veya hasarı hâlinde, hangisi daha sonra vukubulmuş ise
yolcunun gemiden indiği veya inmesi gereken tarihten,

b\) Diğer bütün alacaklarda muaccel oldukları tarihten,

itibaren işlemeye başlar.

\(3) Birinci ile ikinci fıkralarda belirlenen zamanaşımı süreleri,
tazminat istemi doğduktan sonra, taşıyanın yazılı beyanı veya tarafların
yazılı anlaşmasıyla uzatılabilir.

**XVI- Emredici hükümler**

**MADDE 1271**- (1) Yolcunun ölümü veya yaralanması sonucunu doğuran
olaydan veya bagajın zıyaa veya hasara uğramasından önce yapılmış olan
sözleşmelerde yer alan, bu Bölüm hükümlerine göre sorumlu herhangi bir
kişinin sorumluluğunu kaldıran veya 1263 üncü maddenin dördüncü fıkrası
hükmü saklı kalmak kaydıyla, bu Bölümde öngörülen sorumluluk sınırlarını
indiren veya taşıyana veya fiilî  taşıyana düşen ispat yükünün yerini
değiştiren her şart hükümsüzdür. Şartın hükümsüzlüğü, taşıma
sözleşmesinin geçersizliği sonucunu doğurmaz.

\(2) Tazminat istemi doğmadan önce yapılan yetki ve tahkim sözleşmeleri
geçerli değildir.

**BEŞİNCİ KISIM**

**Deniz Kazaları**

**BİRİNCİ BÖLÜM**

**Müşterek Avarya**

**A) Genel hükümler**

**I- Tanım**

**MADDE 1272**- (1) Ortak bir deniz sergüzeştine atılmış olan gemiyi,
yükü, diğer eşyayı ve navlunu birlikte tehdit eden bir tehlikeden onları
korumak amacıyla ve makul bir hareket tarzı oluşturacak şekilde, bile
bile olağanüstü bir fedakârlık yapılması veya olağanüstü bir gidere
katlanılması hâlinde “müşterek avarya hareketi” var sayılır ve bu
hareketin doğrudan doğruya sonucu olan zarar ve giderler müşterek avarya
olarak kabul edilir.

\(2) Müşterek avaryadan sayılacak bir giderin yapılmaması için göze
alınan her fazla gider de, başka ilgililer bu fazla giderlerden
faydalansalar bile, önlenmiş olan giderin tutarına kadar, müşterek
avarya garamesine girer.

\(3) Müşterek avarya garamesine giren zarar ve giderler gemi, yük, navlun
ve diğer eşya arasında bu Bölüm hükümlerine göre paylaşılır.

**II- Uygulanacak kurallar**

**MADDE 1273**- (1) Taraflarca başka bir husus kararlaştırılmamış olduğu
takdirde, müşterek avarya garamesi, Milletlerarası Denizcilik Komitesi
tarafından hazırlanarak, bu madde hükmüne göre Türkçe’ye çevrilip
yayımlanmış olan en son tarihli York-Anvers Kurallarına tabidir.

11251

\(2) York-Anvers Kurallarının çevirisi, Sigortacılık Genel Müdürlüğü ile
Ulaştırma, Denizcilik ve Haberleşme Bakanlığı tarafından kurulacak bir
ihtisas komitesince hazırlanır ve çevrilen orijinal metin ile birlikte
Resmî Gazetede yayımlanarak ilan edilir. Milletlerarası Denizcilik
Komitesi tarafından,  York-Anvers Kurallarında  yapılacak  değişiklikler
 de  aynı  yöntemle  Türkçe’ye çevrilip ilgili müsteşarlıklarca resen
veya gerçek ve tüzel kişilerin başvurusu üzerine yayımlanır.

**B) Borçlular ve teminat**

**I- Garame paylarının borçluları**

**MADDE 1274-** (1) Müşterek avarya garame paylarının kişisel
borçluları, garameye girecek olan geminin müşterek avarya hareketinin
meydana geldiği andaki donatanı, navlunun boşaltma tarihindeki
alacaklısı ve diğer eşyanın boşaltma tarihindeki malikidir.

\(2) Garameye girecek eşyanın gönderileni, eşyayı teslim alırken bunlara
bir garame payı düşmüş olduğunu biliyor ise, bu pay için eşya teslim
edilmiş olmasaydı o eşyanın paraya çevrilmesi hâlinde garame payı ne
oranda ödenecek idiyse o oranda eşyanın teslim zamanındaki değerine
kadar şahsen sorumludur.

**II- Alacaklıların rehin hakları**

**1. Genel olarak**

**MADDE 1275**- (1) Alacaklılar, gemi üzerinde gemi alacaklısı hakkına,
garameye girecek eşya üzerinde Türk Medenî Kanununun 950 ilâ 953 üncü
maddeleri uyarınca hapis hakkına ve navlun üzerinde aynı Kanunun 954 ilâ
961 inci maddeleri uyarınca alacak rehnine sahiptirler.

**2. Gemiye düşen garame payı için teminat**

**MADDE 1276**- (1) Geminin 1279 uncu maddeye göre zararın tespiti ve
paylaştırılması gereken limandan ayrılabilmesi için, gemiye düşen garame
paylarına karşılık olarak yükle ilgililere teminat gösterilmesi
zorunludur.

**3. Hapis hakkının kullanılması**

**MADDE 1277**- (1) Kaptan, garame payları ödenmedikçe veya 1201 inci
madde gereğince, bunlar için teminat gösterilmedikçe garameye iştirak
edecek eşyayı teslim edemez; ederse kendisi de bu paylardan şahsen
sorumlu tutulur.

\(2) Kaptanın hareket tarzını donatan emretmişse 1089 uncu maddenin
ikinci ve üçüncü fıkraları uygulanır.

\(3) Alacaklıların garameye giren eşya üzerindeki hapis hakkı,
alacaklılar adına taşıyan tarafından 1201 inci madde hükümlerine göre
kullanılır.

**C) Dispeç**

**I - Genel olarak**

**1. Yaptırma yükümlülüğü**

**MADDE 1278**- (1) Donatan gecikmeksizin dispeçi yaptırmakla
yükümlüdür; bu yükümlülüğünü yerine getirmezse ilgililerin her birine
karşı sorumlu olur.

\(2) Dispeç süresinde yaptırılmazsa, sigortacı da dâhil olmak üzere,
ilgililerden herhangi biri bunun yapılmasını istemeye ve yaptırmaya
yetkilidir.

\(3) Dispeçin yapılması istemi, olayın müşterek avarya sayılmayacağı
ileri sürülerek dispeççi tarafından reddedilirse, dispeçin yapılmasının
gerekip gerekmediğine, sigortacı da dâhil olmak üzere,  ilgililerden
herhangi birinin başvurması üzerine 1279 uncu maddede yazılı yerdeki
mahkemece karar verilir. Mahkeme dosya üzerinde veya sigortacı da dâhil
olmak üzere ilgilileri dinleyerek bu hususta karar verir. Bu hâlde basit
yargılama usulü uygulanır.

11252

**2. Yapılacağı yer**

**MADDE 1279**- (1) Zararın tespiti ve paylaştırılması varma yerinde,
eğer buraya varılmazsa yolculuğun bittiği limanda yapılır.

**3. Dispeççi**

**MADDE 1280**- (1) Dispeç, ilgililerin oybirliğiyle atayacakları bir
veya birden fazla dispeççi tarafından yapılır. Oybirliği sağlanamazsa,
dispeççiyi veya dispeççileri, dispeçin yapılacağı yer mahkemesi atar.

\(2) İlgililerden her biri dispeçin yapılması için gereken ve elinde
bulunan belgeleri, özellikle çarter partileri, konişmento ve faturaları,
dispeççiye vermekle yükümlüdür.

\(3) Dispeççinin istemi üzerine mahkeme, ellerinde bulunan ve kanunen
ibrazla yükümlü oldukları belgeleri dispeççiye teslim etmelerini, onları
elinde bulunduranlara emreder.

\(4) Dispeççi, ilgililerin dispeçi incelemelerine izin ve istemleri
üzerine giderlerini ödemeleri şartıyla, bir örnek vermekle yükümlüdür.

**II- Dispeçin onaylanmasını isteme hakkı ve dispeçe itiraz**

**1. Duruşma**

**MADDE 1281**- (1) Sigortacılar dâhil olmak üzere ilgililer, 1279 uncu
maddede yazılı yerdeki mahkemeden dispeçin onaylanmasını
isteyebilecekleri gibi avarya türüne veya hesaplarına itiraz da
edebilirler.

\(2) Dilekçede duruşmaya çağrılacak olan ilgililerin ad ve soyadları
bildirilir.

\(3) Dilekçe üzerine mahkeme, dispeççiden, dispeç ile istemleri
ispatlayan belgeleri ister; bu belgelerin tamamlanmasına gerek
görülürse, ibrazını onları elinde bulunduranlara emreder.

\(4) İlgililerin hepsi duruşmaya çağrılır. Çağrıda, dispeç ile istemleri
ispatlayan belgelerin mahkeme kaleminde incelenebileceği ve çağrılanın
daha önce de dispeçe karşı mahkemede itirazda bulunabileceği, belirli
günde gelmediği takdirde dispeçe onay vermiş sayılacağı yazılır.
Çağrının duruşma gününden en az onbeş gün önce ilgililere tebliğ
edilmesi gerekir.

\(5) Dispeç raporuna itirazın, en geç ilk celsede, hiçbir tereddüde yer
bırakmayacak şekilde açık ve etraflı olarak yapılması zorunludur. Haklı
sebepler dolayısıyla bu mümkün olmazsa, hâkim ilgiliye itirazını
bildirmek üzere bir defalık uygun bir süre verir. İlk oturumda veya en
geç hâkim tarafından verilecek süre içinde gereği gibi açık ve ayrıntılı
şekilde bildirilmemiş olan itiraz yapılmamış sayılır.

**2. Dispeçin onaylanması**

**MADDE 1282**- (1) Belirlenen günde hazır bulunanlarla duruşma yapılır.
Dispeçe karşı, duruşmada veya daha önce bir itiraz yapılmamış olduğu
takdirde dispeç onaylanır. İtiraz yapılmışsa ilgililer dinlenir.
İtirazın yerinde olduğu görülür veya başka surette bir anlaşmaya
varılırsa dispeç buna göre düzeltilerek onaylanır.

\(2) İtirazın hemen karara bağlanması imkânının bulunmaması hâlinde,
dispeç raporunun itirazın kapsamı dışında kalan kısımları, ayrı bir
kararla onaylanır ve itiraz edilen kısım hakkında duruşmaya devam
olunur.

**3. Uygulanacak usul hükümleri**

**MADDE 1283**- (1) 1281 ve 1282 nci madde hükümleri saklı kalmak
kaydıyla, dispeçin onaylanmasında ve itirazların incelenmesinde basit
yargılama usulü hükümleri uygulanır.

11253

**4. Dispeç raporunun onaylanması hakkındaki kararın hükmü**

**MADDE 1284**- (1) Dispeç raporunun onaylanması hakkındaki kararın
kesinleşmesiyle bu karar, raporda gösterilen alacakların ödetilmesi için
verilmiş bir ilam niteliğini kazanır. Şu kadar ki, itiraza uğramamış bir
raporun onaylanması kararı kesinleşmeden önce de bu niteliğe sahiptir.

\(2) Raporun onayına ait ilam, onay istemi üzerine yapılan duruşmaya
usulüne göre çağrılmış olmayan ilgililer aleyhine hiçbir sonuç doğurmaz.

**D) Zamanaşımı**

**MADDE 1285**- (1) Müşterek avarya garame payı alacakları bir yılda
zamanaşımına uğrar.

\(2) Zamanaşımı, geminin 1279 uncu maddede belirtilen yere vardığı
tarihten itibaren işlemeye başlar.

**İKİNCİ BÖLÜM**

**Çatma**

**A) Uygulama alanı**

**MADDE 1286**- (1) Bu Bölüm hükümleri, iki veya daha çok geminin
çarpışması “çatma” sonucu gemilere ve gemilerde bulunan insanlara veya
eşyaya verilen zararın tazmini hakkında uygulanır.

\(2) Geminin, bir manevrayı yapmak veya yapmamak yahut seyir kurallarına
uymamak suretiyle başka bir gemiye veya gemide bulunan insanlara veya
eşyaya çatma olmaksızın zarar vermesi hâlinde de, çatma hakkındaki
hükümler uygulanır.

**B) Kusursuz çatma**

**MADDE 1287**- (1) Çatma, umulmayan bir hâl veya mücbir sebep yüzünden
meydana gelmiş veya neden ileri geldiği anlaşılamamışsa, çarpışan
gemilerin veya gemilerde bulunan insanların yahut eşyanın çatma yüzünden
uğradıkları zarara, o zarara uğrayan kişi katlanır.

\(2) Birinci fıkrada sayılan hâller gemilerin hepsi veya onlardan biri,
kaza anında demirdeyken meydana gelirse birinci fıkra hükmü uygulanır.

**C) Kusurlu çatma**

**I- Bir tarafın kusuru**

**MADDE 1288**- (1) Çatma, gemilerden birinin donatanının veya gemi
adamlarının kusurundan ileri gelmişse, zararı o geminin donatanı tazmin
etmek zorundadır.

**II- Ortak kusur**

**1. Eşya zararı**

**MADDE 1289**- (1) Çatma, çarpışan gemilerin donatanlarının veya gemi
adamlarının kusurlarından ileri gelmişse, bu gemilerin donatanları,
çatma yüzünden gemilerin veya gemide bulunan eşyanın uğradıkları
zarardan kusurlarının ağırlığı oranında sorumludur. Bununla beraber,
duruma göre, bu oranın saptanması mümkün olmaz veya tarafların aynı
derecede kusurlu olduğu ortaya çıkarsa, taraflar eşit oranda sorumlu
tutulurlar. Bu tazminat istemleri bakımından, donatanların üçüncü
kişilere karşı olan sorumluluğu müteselsil değildir.

11254

\(2) Çatma, gemi adamlarının geminin sevkine veya başkaca teknik
yönetimine ait bir hareketinin sonucu olduğu takdirde, donatan, kendi
gemisinde taşınan yükün ilgililerine karşı 1062 nci maddenin birinci
fıkrasının ikinci cümlesi ve 1180 inci maddenin birinci fıkrasının
birinci cümlesi hükümleri uyarınca sorumlu olmaz. Bu sorumsuzluk hâli
sebebiyle kendi donatanından tazminat elde edemeyen yük ilgilisi, söz
konusu zarar için diğer kusurlu donatanların birinden yabancı bir hukuka
göre tazminat alırsa, bu ödemeyi yapan donatanın fazladan ödemek zorunda
kaldığı kısım için sorumsuzluk hâlinden yararlanan donatana rücu etmesi
hâlinde, kendisine rücu edilen donatan, o yük ilgilisine aynı oranda
rücu hakkına sahiptir.

**2. Bedensel zarar**

**MADDE 1290**- (1) Çatma, çarpışan gemilerin donatanlarının veya gemi
adamlarının kusurlarından ileri gelmişse, bu gemilerin donatanları,
gemilerde bulunan kişilerin çatma yüzünden ölümünden veya
yaralanmasından yahut sağlığının bozulmasından doğan zararlardan
müteselsilen sorumludur. Bununla beraber, duruma göre bu oranın tespiti
mümkün olmaz veya tarafların aynı derecede kusurlu olduğu ortaya
çıkarsa, taraflar eşit oranda sorumlu olurlar.

\(2) Donatanların birbirine rücuunda, her donatan, kusurunun ağırlığı
oranında sorumludur.

**III - Kılavuzun kusuru**

**MADDE 1291**- (1) Gemi, zorunlu danışman kılavuz veya isteğe bağlı
kılavuz tarafından sevk edilirken onun kusurundan ileri gelen çatmadan
geminin donatanı sorumludur.

\(2) Gemi zorunlu sevk kılavuzu tarafından sevk edilirken onun kusurundan
ileri gelen çatmadan geminin donatanı sorumlu değildir.

**D) Dava öncesi delil tespiti**

**MADDE 1292**- (1) Dava öncesi yaptırılacak delil tespitlerinde,
çatmanın meydana geldiği yerde deniz ticareti işlerine bakmakla görevli
asliye ticaret mahkemesi, bulunmadığı takdirde asliye ticaret mahkemesi,
o da yoksa ticaret davalarına bakmakla görevli asliye hukuk mahkemesi 
yetkilidir.

\(2) Çatmaya karışan her geminin kaptanı veya onun temsilcisine tespit
yapılacağı bildirilir.

\(3) Tespit raporunda, çatmaya karışan gemilerin kusur oranları
belirtilmez.

**E) Şekil şartı yokluğu**

**MADDE 1293**- (1) Çatma sonucu uğranılan zararın tazmini için açılacak
davalar öncesinde bir ihtar düzenlenmesine veya başkaca bir şekil
şartının yerine getirilmesine gerek yoktur.

**F) Karine yokluğu**

**MADDE 1294**- (1) Çatmada kusurun saptanmasında herhangi bir karine
dikkate alınmaz.

**G) Kaptanın yardım görevi ve yerine getirilmemesinden donatanın
sorumsuzluğu**

**MADDE 1295**- (1) Bir çatmadan sonra her geminin kaptanı, kendi
gemisini, gemi adamlarını ve yolcularını ciddi bir tehlikeye atmadan
mümkün olması şartıyla, diğer gemiye, gemi adamlarına ve yolculara
yardımla yükümlüdür.

\(2) Ayrıca kaptan, mümkünse, diğer gemiye kendi gemisinin adını, bağlama
limanını, geldiği ve gideceği limanları bildirmekle yükümlüdür.

\(3) Kaptanın, sadece bu maddede öngörülen yükümlülüğünü ihlal etmesinden
dolayı donatan sorumlu olmaz.

11255

**H) Saklı tutulan hükümler**

**MADDE 1296**- (1) Donatanın sorumluluğunun sınırlandırılmasına ilişkin
hükümler saklıdır. Bu Bölümde yer alan hükümler, taşıma sözleşmelerinden
ve diğer her türlü sözleşmelerden doğan borçları etkilemez.

**İ) Zamanaşımı**

**MADDE 1297**- (1) Çatmaya dayanan her türlü tazminat istemi, çatmanın
meydana geldiği günden başlayarak iki yılda zamanaşımına uğrar.

\(2) 1289 uncu maddenin ikinci fıkrasının ikinci cümlesine veya 1290 ıncı
maddenin ikinci fıkrasına göre, donatanların birbirine karşı olan rücu
hakları, ödemenin yapıldığı tarihten başlayarak bir yıl içinde
zamanaşımına uğrar.

**ÜÇÜNCÜ BÖLÜM**

**Kurtarma**

**A) Eşya kurtarma**

**I- Kurtarma faaliyeti**

**MADDE 1298**- (1) Seyrüsefere elverişli sularda tehlikeye uğramış
bulunan su aracı veya diğer eşyanın kurtarılması için yapılan her fiil
veya hareket, kurtarma faaliyeti oluşturur ve onun hakkında bu Bölüm
hükümleri uygulanır.

\(2) “Su aracı” teriminin kapsamına, her türlü gemi ve seyrüsefere
elverişli yapı girer; “eşya” terimi ise, kıyıya sürekli ve iradi olarak
sabitlenmiş olmayan her türlü şey ile hak kazanılmış olmayan navlun
alacağını ifade eder.

\(3) “Eşya” terimine;

a\) Deniz yataklarındaki mineral kaynakların keşfi, çıkartılması veya
işlenmesi amacıyla kullanıldıkları sürece sabit veya yüzer platformlar
ile açık deniz sondaj birimleri,

b\) Deniz yatağında bulunan prehistorik, arkeolojik veya tarihi değeri
olan kültür eserleri,

girmez.

\(4) “Kurtarma faaliyeti” terimine;

a\) Su aracının malikinin veya kaptanının yahut araçta bulunmayan ve
bulunmuş olmayan eşyanın malikinin açık ve makul olarak karşı koymasına
rağmen yürütülen faaliyetler,

b\) Tehlike altında bulunan araçta çalıştırılan kişiler tarafından
yürütülen faaliyetler,

c\) Tehlike doğmadan önce kurulmuş bir sözleşmenin ifası amacıyla yapılan
veya yapılması gereken hizmetler,

girmez.

**II- Diğer hâller**

**MADDE 1299**- (1) Bu Bölüm hükümleri;

a\) Kurtaranın, mevzuat gereğince kurtarma yükümlüğünün bulunması,

b\) Kurtarma faaliyetinde bulunan aracın, kurtarılan araçla aynı malike
ait olması,

hâllerinde de uygulanır.

**III- Kurtarma sözleşmesi**

**1. Sözleşme yapma yetkisi**

**MADDE 1300**- (1) Kaptan, aracın kurtarılması için malik adına
kurtarma sözleşmesi yapmaya yetkilidir. Bu yetkinin kapsamına, yetkili
mahkemeyi veya tahkimi kararlaştırmak da girer.

11256

\(2) Aracın maliki ve kaptanı, araçta bulunan şeylerin malikleri adına
kurtarma sözleşmesi yapmaya yetkilidir. Bu yetkinin kapsamına, yetkili
mahkemeyi veya tahkimi kararlaştırmak da girer.

**2. Sözleşmenin uyarlanması veya iptali**

**MADDE 1301**- (1) Kurtarma sözleşmesi, yanlış yönlendirme veya
tehlikenin etkisi altında yapılmış ve kabul edilen şartlar hak ve
nasafet ilkelerine aykırı bulunmuş yahut kurtarma ücreti, yapılan
hizmetlerle aşırı derecede oransız bulunmuşsa, istem üzerine sözleşme
mahkeme tarafından mevcut şartlara uyarlanabilir yahut iptal olunabilir.

**3. Emredici hükümler**

**MADDE 1302**- (1) Bu Bölüm hükümleri, bir kurtarma sözleşmesi ile
açıkça veya zımnen değiştirilebilir.

\(2) Kurtarma sözleşmesinin uyarlanması veya iptali hakkındaki hükümler
ile, çevre zararının önlenmesi ve sınırlandırılması için gerekli özeni
gösterme yükümlülüğüne ilişkin düzenlemeler sözleşmeyle değiştirilemez.

**IV- Tarafların yükümlülükleri**

**MADDE 1303**- (1) Kurtaran, tehlike altındaki aracın veya diğer
eşyanın malikine karşı;

a\) Kurtarma faaliyetini gerekli özenle yerine getirmekle,

b\) Bu yükümlülüğünü yerine getirirken, çevre zararının önlenmesi ve
sınırlandırılması için gerekli olan özeni göstermekle,

c\) Hâlin gereğine göre makul bir hareket tarzı sayılabileceği ölçüde
başka kurtaranlardan yardım istemekle,

d\) İstemin makul olmadığı anlaşıldığı takdirde, alacağı kurtarma
ücretinin miktarını değiştirmemek kaydıyla, tehlike altındaki aracın
maliki veya kaptanı ya da eşyanın maliki tarafından makul olarak
istenmesi hâlinde başka kurtaranların müdahalesini kabul etmekle,

yükümlüdür.

\(2) Tehlike altındaki aracın maliki ve kaptanı veya diğer eşyanın
maliki, kurtarana karşı;

a\) Kurtarma faaliyeti sırasında, kurtaranla her bakımdan işbirliği
yapmakla,

b\) Bu yükümlülüğü yerine getirirken, çevre zararının önlenmesi ve
sınırlandırılması için gerekli özeni göstermekle,

c\) Kurtaran makul bir istemde bulunduğunda, emniyet altına alınmış olan
aracı veya diğer eşyayı, teslim almakla,

yükümlüdür.

\(3) Bu Bölüm hükümlerinin uygulanmasında “çevre zararı”; kirlenme,
bulaşma, yangın, patlama veya benzeri önemli olayların, kıyı sularında
ve ona bitişik bölgelerde insan sağlığına veya deniz canlılarına ya da
kaynaklarına verdiği ağır maddi zararı ifade eder.

**V- Kurtaranın hakları**

**1. Kurtarma ücreti**

**a) İlkeler**

**MADDE 1304**- (1) Faydalı bir sonuç vermiş olan her türlü kurtarma
faaliyeti, kurtarma ücreti istemine hak kazandırır.

\(2) Bu Bölümde aksi yazılı olmadıkça, faydalı sonuç vermeyen kurtarma
faaliyeti için kurtarma ücretini isteme hakkı doğmaz.

11257

\(3) Kurtarma ücreti, kurtarılan eşyanın kurtarılma sonrasındaki değerini
geçemez. Bu kuralın uygulanmasında, ödenmesi gerekebilecek faiz ve
yargılama giderleri dikkate alınmaz.

**b) Ücretin belirlenmesi**

**MADDE 1305**- (1) Kurtarma ücreti taraflarca belirlenmemişse veya
kararlaştırılan ücretin 1301 inci maddeye göre mahkeme tarafından mevcut
şartlara uyarlanması istenmişse, ücret, kurtarma faaliyetini özendirecek
bir anlayışla, sıralama dikkate alınmaksızın aşağıdaki kıstaslar
gözetilerek belirlenir:

a\) Aracın ve diğer eşyanın kurtarıldıktan sonraki değeri.

b\) Çevre zararının önlenmesi veya sınırlandırılması için kurtaranın
gösterdiği çaba ve beceri.

c\) Kurtaran tarafından elde edilen başarının derecesi.

d\) Kurtarılan aracın ve içindeki insanların ve eşyanın karşılaştıkları
tehlike ile kurtarmaya katılmış olanların kendileri ve araçları için
göze aldıkları tehlikenin niteliği ve büyüklüğü.

e\) Aracın, diğer eşyanın ve insan hayatının kurtarılması için kurtaranın
gösterdiği çaba ve beceri.

f\) Kurtaranın harcadığı zaman, yaptığı giderler ve uğradığı zarar.

g\) Kurtaranın yüklendiği sorumluluk rizikosu ve kurtaran ile
teçhizatının uğradığı diğer rizikolar.

h\) Verilen hizmetlerin ne kadar çabuk sağlandığı.

i\) Kurtarma faaliyetine ayrılmış araçların ve diğer teçhizatın kullanıma
hazır bulundurulmuş ve fiilen kullanılmış olması.

j\) Kurtaranın teçhizatının, kurtarmaya hazır olması, etkinliği ile
değeri.

\(2) Resmî kurumların giderleri ve harçları ile kurtarılan şeyler için
ödenmesi gereken gümrük resimleri ve diğer resimlerle bu şeylerin
saklanması, korunması, değerlerinin biçilmesi ve satılması amaçlarıyla
yapılan giderler, kurtarma ücretine girmez.

\(3) Kurtarma ücreti para olarak saptanır. Aksi kararlaştırılmadıkça
ücret, kurtarılan şeylerin değerlerinin bir yüzdesi olarak belirlenemez.

**c) Borçlular**

**MADDE 1306**- (1) Kurtarma ücretinin borçluları, kurtarılan aracın ve
diğer eşyanın kurtarma faaliyetinin tamamlandığı andaki malikleridir.

\(2) Kurtarma ücreti, kurtarılan aracın maliki ve diğer eşyanın malikleri
arasında kurtarılan değerler oranında paylaşılır. Kurtarma ücretinin
borçluları arasında teselsül yoktur.

**d) Gönderilenin sorumluluğu**

**MADDE 1307**- (1) Gönderilen, eşyayı teslim alırken onlar için
kurtarma ücreti ödeneceğini biliyor ise, eşya teslim edilmiş olmasaydı,
bunların paraya çevrilmesi hâlinde ücret ne oranda ödenecek idiyse o
oranda ücret alacaklılarına karşı şahsen sorumlu tutulur.

\(2) Teslim edilen eşyayla birlikte başka şeyler de kurtarılmış olursa,
gönderilenin sorumluluğu, giderlerin bütün şeyler arasında pay edilmesi
hâlinde teslim edilen eşyaya düşecek miktarı geçemez.

11258

**e) Ücretin paylaştırılması**

**aa) Tek ücret**

**MADDE 1308**- (1) Kurtarma faaliyetine sebep olan tehlikenin başladığı
andan 1303 üncü maddenin ikinci fıkrasının (c) bendi uyarınca eşyanın
geri verilmesinin istendiği ana kadar yapılan her türlü kurtarma
faaliyeti için tek ücret belirlenir. Bu faaliyetlere katıldığı için
kurtarma ücretinden pay isteyen herkes, payını, bu toplam ücretin
içinden alır.

\(2) Kurtarma ücretinden pay alınması için birden çok dava açılırsa,
davalar, tekel sahibi kurtaranın, yoksa kurtarma sözleşmesini yapmış
olan kurtaranın, o da yoksa en fazla kurtarma gemisi ile, yoksa en fazla
teçhizatı ile katılmış olan kurtaranın açtığı dava dosyası ile
birleştirilir. Bu  dava hakem önünde  görülüyorsa, dosyaların  tümü, bir
mahkemede açılan ilk dava ile birleştirilir ve mahkeme, hakem önünde
açılan davada kurtarma ücretinin kesin hükümle belirlenmesini bekletici
sorun yapar. Davaya bakan mahkeme, aynı dava içinde, ücretin nasıl
paylaştırılacağına da karar verir.

**bb) Birden çok kurtaran arasında**

**MADDE 1309**- (1) Kurtarma ücreti birden çok kurtaran arasında 1305
inci maddedeki kıstaslar dikkate alınarak kurtarma faaliyetine
katıldıkları oranda paylaştırılır.

**cc) Gemi adamlarına ve kurtaranın diğer adamlarına verilecek pay**

**MADDE 1310**- (1) Bir araç veya diğer eşya, bir başka gemi tarafından
kurtarılırsa, kurtaran geminin donatanı, alacağı kurtarma ücretinden,
kurtarma yüzünden geminin uğradığı zararla yapılan giderleri ayırdıktan
sonra, kurtaran geminin kaptanına ve diğer gemi adamlarına 1305 inci
maddenin birinci fıkrasında öngörülen kıstasları dikkate alarak pay
verir.

\(2) Donatan, kurtarma faaliyeti biter bitmez, kaptanın ve diğer gemi
adamlarının payını gösteren bir cetvel hazırlar ve bu cetveli onlara
yazılı olarak bildirir.

\(3) Pay cetveline karşı, cetvelin bildirilmesinden sonra Türkiye’de ilk
varılan yerdeki mahkemede o yere varma tarihinden itibaren onbeş gün
içinde itiraz edilebilir.

\(4) Mahkemece ilgililer dinlendikten sonra, pay cetveli aynen veya
gereğinde değiştirilerek onaylanır. Bu karar kesindir.

\(5) Kurtarma faaliyetinin bu amaca tahsis edilmiş olan gemi  veya
römorkör tarafından yapılması hâlinde de, birinci ilâ dördüncü fıkra
hükümleri uygulanmaz. Kurtarma amacına tahsis edilmiş gemi veya
römorkörde görevli gemi adamları ve diğer kişiler, kurtarılan eşyanın
maliklerinden de kurtarma ücreti veya payı isteyemez.

\(6) Kurtarma, gemi olmayan bir araçtan yapılmışsa, kurtarma ücreti,
kurtaran ile onun adamları arasında sözleşmeye göre, sözleşme yoksa
kıyas yoluyla 1305 inci maddedeki kıstaslar dikkate alınarak
paylaştırılır.

**f) Ücretten mahrumiyet**

**MADDE 1311**- (1) Kurtaran, kurtarma faaliyetini kendi kusuruyla
zorunlu kılmış veya daha da güçleştirmiş yahut hileli davranış sayılan
ya da dürüstlüğe sığmayan diğer hareketlerde bulunmuş ise, kurtarma
ücretinden tamamen veya kısmen mahrum bırakılabilir.

11259

**2. Özel tazminat**

**MADDE 1312**- (1) Bir kurtaran, çevre zararı tehdidi oluşturan bir
araç veya onun içindeki eşya için kurtarma faaliyetinde bulunmuş, ancak
bu madde uyarınca hesaplanacak özel tazminata en azından denk bir
kurtarma ücretine 1305 inci madde uyarınca hak kazanmamışsa, kurtarma
faaliyeti için bu madde kapsamında yapmış olduğu giderleri özel tazminat
olarak malikten isteyebilir. Özel tazminata hükmedebilmek için
mahkemenin veya hakem kurulunun, 1305 inci maddeye göre belirlenecek
kurtarma ücretini, kurtarılan şeylerin en yüksek değerine kadar
yükseltmiş olması gerekmez.

\(2) Kurtaran, birinci fıkranın birinci cümlesinde belirtilen şartlar
altında, kurtarma faaliyeti ile  çevre  zararını  önlemiş  veya
 sınırlandırmış  ise, malik  tarafından  birinci  fıkra  uyarınca
kurtarana ödenecek özel tazminat, kurtaranın yaptığı giderlerin en çok
yüzde otuzuna kadar artırılabilir. Mahkeme veya hakem kurulu, 1305 inci
maddenin birinci fıkrasındaki kıstasları da göz önünde bulundurarak hak
ve nasafet kurallarına uygun olduğuna karar verirse, özel tazminatın
miktarını daha da artırabilir; şu kadar ki, yapılacak artırım, hiçbir
hâlde kurtaranın giderlerinin yüzde yüzünü geçemez.

\(3) Birinci ve ikinci fıkraların uygulanmasında “kurtaranın giderleri”,
kurtarma faaliyeti sırasında kurtaran tarafından yapılmış makul
harcamaları ve kurtarma faaliyetinde fiilen kullanılan ve kullanılması
makul olan teçhizat ve personel için, 1305 inci maddenin birinci
fıkrasının (h), (i) ve (j) bentlerindeki kıstaslar gözetilerek
belirlenecek uygun bir tutarı ifade eder.

\(4) Bu maddeye göre hesaplanacak özel tazminatın toplamı, kurtaranın
1305 inci madde uyarınca alabileceği kurtarma ücretini aştığı takdirde
ve oranda ödenir.

\(5) Kurtaran, ihmali nedeniyle çevre zararını önleyememiş veya
sınırlandıramamış ise, bu maddede belirtilen tazminattan tamamen veya
kısmen mahrum bırakılabilir.

\(6) Bu madde hükümleri, donatanın rücu haklarına halel getirmez.

\(7) Bu madde uyarınca yapılacak ödemeler, müşterek avarya
paylaştırmasına girmez.

**3. Faiz**

**MADDE 1313**- (1) Kurtaranın bu Bölümde düzenlenen alacaklarına,
kurtarılan şeylerin 1303 üncü maddenin ikinci fıkrasının (c) bendi
uyarınca teslim alınmaları gereken tarihten ve eşya teslim edilemiyorsa
özel tazminat bakımından kurtarma faaliyetinin sonuçlandığı tarihten
başlayarak faiz yürütülür. Faizle ilgili diğer hususlarda genel hükümler
uygulanır.

**4. Ödeme zamanı ve teminat**

**MADDE 1314**- (1) Kurtarılan şeyler 1303 üncü maddenin ikinci
fıkrasının (c) bendi uyarınca teslim alınırken, borçlular, kurtaranın bu
Bölümde düzenlenen alacaklarından kendi paylarına düşen paraları ödemek
veya kurtaranın istemi üzerine bu paralar için faizi ve yargılama
giderlerini de kapsayacak şekilde teminat göstermek zorundadır.

**5. Rehin hakları**

**MADDE 1315**- (1) Kurtarma ücreti alacaklarından dolayı kurtaran,
kurtarılan gemi üzerinde gemi alacaklısı hakkını ve kurtarılan diğer
eşya üzerinde Türk Medenî Kanununun 950 ilâ 953 üncü maddeleri uyarınca
hapis hakkını haizdir.

\(2) Kurtarılan aracın maliki, kurtarılan eşyanın malikinin kendi borcu,
faizi ve giderleri için yeterli teminat vermesi hususunda elinden gelen
her türlü çabayı göstermekle yükümlüdür.

11260

\(3) Kurtarılan araç ve diğer eşya, kurtaranın rızası olmaksızın,
kurtarma faaliyetinin tamamlanmasından sonra ilk olarak varılan liman
veya yerden, kurtaranın alacakları için yeterli teminat gösterilinceye
kadar uzaklaştırılamaz.

**6. Avans**

**MADDE 1316**- (1) Kurtaranın alacakları hakkında karar vermeye yetkili
olan mahkeme veya hakem  kurulu, kurtarana  bir ara kararı  ile durumun
 gereklerine  göre uygun  bir miktar avans ödenmesine karar verebilir.
Kurtaranın avansı alabilmesi, teminat göstermesine bağlanabilir. Avans
ödenmesi hâlinde, 1314 üncü maddede düzenlenen teminat miktarı da bu
oranda indirilir.

**B) İnsan kurtarma**

**I- Kaptanın yükümlülüğü**

**MADDE 1317**- (1) Her kaptan, aracını ve araçta bulunan kişileri,
ciddi bir tehlikeyle karşı karşıya bırakmadan, denizde kaybolma
tehlikesi altında bulunan her insana yardım etmek zorundadır.

\(2) Aracın maliki, kaptanın sadece bu yükümlülüğünü ihlal etmesinden
dolayı sorumlu olmaz.

**II- Ücret**

**MADDE 1318**- (1) Kurtarılan kişilerin kurtarma ücreti ödeme borcu
yoktur.

\(2) Kurtarmayı gerektiren kaza sırasında, sadece insan kurtarmış olan
bir kurtaran, aracın veya diğer eşyanın kurtarılması veya çevre
zararının önlenmesi veya sınırlandırılması için faaliyet göstermiş olan
kurtarana takdir edilen ücret ve özel tazminattan uygun bir pay istemeye
hak kazanır.

**C) Zamanaşımı**

**MADDE 1319**- (1) Bir sözleşmeye dayanıp dayanmadığına bakılmaksızın,
kurtarma faaliyeti ile enkazın kaldırılmasından doğan bütün alacaklar
iki yılda zamanaşımına uğrar.

\(2) Bu süre kurtarma faaliyetinin sona erdiği tarihten ve enkazın
kaldırılması giderlerinden doğan alacaklar için enkaz kaldırma işinin
tamamlandığı tarihten itibaren işlemeye başlar.

\(3) Kendisine karşı istemde bulunulan kişi, zamanaşımı süresi içinde
istemde bulunana yapacağı bir beyanla bu süreyi bir veya birden çok kez
uzatabilir.

**ALTINCI KISIM**

**Gemi Alacakları**

**A) Gemi alacaklısı hakkı veren alacaklar**

**MADDE 1320**- (1) Geminin malikine, kiracısına, yöneticisine veya
işletenine karşı doğmuş olan aşağıdaki alacaklar sahiplerine “gemi
alacaklısı hakkı” verir:

a\) Ülkelerine getirilme giderleri ve onlar adına ödenmesi gereken sosyal
sigorta katılma payları da içinde olmak üzere, gemi adamlarına, gemide
çalıştırılmakta olmaları dolayısıyla ödenecek ücretlere ve diğer
tutarlara ilişkin istem hakları.

b\) Geminin işletilmesi ile doğrudan doğruya ilgili olarak karada veya
suda meydana gelen can kaybı veya diğer bedensel zararlardan doğan
alacaklar.

11261

c\) Kurtarma ücreti.

d\) Liman, kanal, diğer su yolları, karantina ve kılavuzluk için ödenecek
resimler.

e\) Gemide taşınan eşya, konteynerler ve yolcuların eşyalarına gelecek
olan zıya veya hasar dışında, geminin işletilmesinin sebep olduğu maddi
zıya veya hasardan doğan ve haksız fiile dayanan alacaklar.

f\) Müşterek avarya garame payı alacakları.

\(2) Birinci fıkranın (b) ve (e) bentlerinde yazılı alacaklar;

a\) Deniz yolu ile petrol veya diğer tehlikeli ya da zararlı maddelerin
taşınması ile bağlantılı olarak ortaya çıkıp da milletlerarası
sözleşmelere yahut millî mevzuata göre kusursuz sorumluluk ve zorunlu
sigorta ile ya da diğer yollardan teminat altına alınması öngörülen
zararların,

b\) Radyoaktif maddelerden veya radyoaktif maddelerin zehirli ya da
patlayıcı maddeler veya nükleer yakıt yahut radyoaktif ürünler ya da
atıklardan oluşan diğer tehlikeli maddeler ile bileşiminden kaynaklanan
zararların,

sonucunu oluşturdukları veya bu zararlardan doğdukları takdirde,
sahiplerine gemi alacaklısı hakkı vermezler.

\(3) Türkiye’de yargı yoluyla ileri sürülen bir alacağın gemi alacaklısı
hakkı verip vermediği, Türk hukuku uyarınca belirlenir.

**B) Gemi alacağının verdiği kanuni rehin hakkı**

**I- Kapsamı**

**MADDE 1321**- (1) Gemi alacağı, sahibine, gemi ve eklentisi üzerinde
kanuni rehin hakkı verir.

\(2) Gemi malikinin mülkiyetinde bulunmayan eklentiler rehnin kapsamına
girmez. Bir sigorta sözleşmesine göre donatana ödenecek sigorta
tazminatı rehnin kapsamında değildir.

\(3) Rehin, geminin zıyaı veya hasara uğramasından dolayı donatanın
üçüncü kişilere karşı sahip olduğu tazminat istemini de kapsar. Müşterek
avarya hâllerinde feda edilen veya hasara uğrayan şeyler için verilen
tazminat, gemi alacaklıları için, tazminatın karşılık olduğu şeyler
yerine geçer.

\(4) Devlet, il özel idaresi, belediye ve köy ile diğer kamu tüzel
kişilerine ait olup, denizde menfaat sağlamak amacına tahsis edilmeyen
veya fiilen böyle bir amaçla kullanılmayan gemiler üzerinde kanuni rehin
hakkı doğmaz. Şu kadar ki, bu tüzel kişiler, gemi alacaklılarına karşı
gemi ve eklentisinin, alacakların doğduğu yolculuk sonundaki değeri gemi
alacaklıları arasında kanuni sıralarına göre paylaştırılmış olsa idi,
alacaklılara düşecek miktar ne idi ise, o alacaklılara karşı o oranda
öncelikle sorumlu olurlar.

\(5) Gemi alacağının verdiği kanuni rehin hakkı, gemiye zilyet olan
herkese karşı ileri sürülebilir.

**II - Temin ettiği alacaklar**

**MADDE 1322**- (1) Gemi alacaklılarının rehin hakkı ana parayı, faizi,
takip ve yargılama giderlerini aynı surette temin eder.

\(2) Gemi bir donatma iştiraki tarafından işletildiği takdirde gemi
alacaklarına, bir tek donatanın mülkiyetindeymiş gibi karşılık
oluşturur.

11262

**III- Önceliği**

**MADDE 1323**- (1) 1320 nci maddenin birinci fıkrasının (a) ilâ (e)
bentlerinde yazılı gemi alacaklılarının sahip olduğu kanuni rehin hakkı,
gemi üzerinde tescil edilmiş veya edilmemiş olan bütün kanuni ve akdî
rehin haklarıyla ayni yükümlülüklerden önce gelir.

\(2) 1320 nci maddenin birinci fıkrasının (f) bendinde yazılı gemi
alacaklılarının haiz bulundukları kanuni rehin hakkı, gemi üzerinde
tescil edilmiş veya edilmemiş olan bütün kanuni ve akdî rehin haklarıyla
ayni yükümlülüklerden sonra gelir.

\(3) Karaya oturmuş veya batmış bir geminin, seyrüsefer güvenliği veya
deniz çevresinin korunması amacıyla kamu kurumları tarafından
kaldırılması hâlinde, bunun giderleri, bütün gemi alacaklarından önce
ödenir.

**IV- Sırası**

**MADDE 1324**- (1) Gemi alacağının hakkının verdiği kanuni rehin
haklarının sırası, 1320 nci maddede gemi alacaklısı hakkı verdiği
açıklanan alacakların sırasına göre belirlenir; şu kadar ki, 1320 nci
maddenin birinci fıkrasının (f) bendinde sayılan gemi alacaklıları
hakkında 1323 üncü maddenin ikinci fıkrası hükmü saklıdır.

\(2) Yalnız kurtarma ücreti alacağının verdiği kanuni rehin hakkı, bu
alacağın doğumuna sebebiyet veren faaliyetin yapıldığı tarihten evvel
gemi üzerinde doğmuş olan bütün diğer rehin haklarından önce gelir.
Kurtarma ücreti alacağının verdiği kanuni rehin haklarından sonra
doğanlar, evvel doğanlardan önce gelir; bu hükmün uygulanmasında her bir
kurtarma faaliyetinin sona erdiği tarih esastır.

\(3) 1320 nci maddenin birinci fıkrasının (a), (b), (d) ve (e)
bentlerinde öngörülen gemi alacakları kendi aralarında eşit hakka
sahiptirler.

**V- Devri ve intikali**

**MADDE 1325**- (1) Gemi alacağının devri veya intikali ile bu alacağın
verdiği kanuni rehin hakkı da devredilmiş veya intikal etmiş olur.

**VI- Düşmesi**

**MADDE 1326**- (1) 1320 nci maddenin birinci fıkrasının (a) ilâ (e)
bentlerinde sayılan gemi alacaklılarının sahip oldukları rehin hakkı,
gemi alacağının doğduğu tarihten itibaren geçecek bir yılın sonunda
düşer; meğerki, bu sürenin geçmesinden evvel gemi ihtiyaten haczedilmiş
ve bunun sonucunda cebrî icra yolu ile satılmış olsun. Bu bir yıllık
süre;

a\) 1320 nci maddenin birinci fıkrasının (a) bendinde sayılan alacaklar
bakımından, alacaklının gemiden ayrılması tarihinde,

b\) 1320 nci maddenin birinci fıkrasının (b) ilâ (e) bentlerinde sayılan
alacaklar bakımından, kanuni rehin hakkıyla teminat altına alınan
alacakların doğduğu tarihte,

işlemeye başlar.

\(2) 1320 nci maddenin birinci fıkrasının (f) bendinde sayılan gemi
alacaklılarının sahip olduğu rehin hakkı;

a\) Geminin, zararın tespitinin ve paylaştırılmasının yapılacağı varma
yerine ve eğer gemi buraya  varmazsa  yolculuğun bittiği  limana
 vardığı günden  itibaren işleyecek altı ay içinde; gemi cebrî icra
yoluyla satışla sonuçlanacak şekilde ihtiyaten haczedilmemişse altı ayın
geçmesiyle,

11263

b\) Geminin iyiniyetli bir üçüncü kişiye satılması hâlinde, alıcının
gemiyi, sicil yeri hukukuna uygun olarak kendi adına tescil ettirdiği
günden itibaren işleyecek altmış günün sonunda,

düşer. Bu sürelerin ikisi de işlemeye başlamışsa, rehin hakkı ilk
sürenin dolmasıyla düşer.

\(3) Geminin ihtiyati haczinin hukuken caiz olmadığı zaman aralığı, bu
sürelerin hesabında dikkate alınmaz. Diğer sebeplerden sürenin durması
veya kesilmesi söz konusu değildir.

**VII- Zamanaşımı**

**MADDE 1327**- (1) Bu Kanundaki ve diğer kanunlardaki özel hükümler
saklı kalmak kaydıyla, 1326 ncı maddede yazılı süre, alacaklının,
borçluya yönelik kişisel istem haklarına da uygulanır.

**YEDİNCİ KISIM**

**Sorumluluğun Sınırlanması ve Petrol Kirliliği Zararının Tazmini**

**A) Deniz alacaklarına karşı sorumluluğun sınırlanması**

**I- Kural**

**MADDE 1328**- (1) Deniz alacaklarından doğan sorumluluk, 4/6/1980
tarihli ve 17007 sayılı Resmî Gazetede yayımlanan 19/11/1976 tarihli
Deniz Alacaklarına Karşı Mesuliyetin Sınırlanması Hakkında
Milletlerarası Sözleşme ile bu Sözleşmeyi değiştiren 2/5/1996 tarihli
Protokol veya onun yerine geçmek üzere hazırlanarak Türkiye Cumhuriyeti
tarafından kabul edilen milletlerarası sözleşmelere göre sınırlanabilir.

\(2) 1976 tarihli Deniz Alacaklarına Karşı Mesuliyetin Sınırlanması
Hakkında Milletlerarası Sözleşmenin 20 ve 21 inci maddeleri ile 1996
tarihli Protokolün 8 inci maddesi uyarınca yapılacak değişikliklerin,
Türkiye Cumhuriyeti bakımından yürürlüğe girdikleri tarihten başlayarak,
bu madde, anılan değişiklikleri de içine alacak şekilde uygulanır.

\(3) Bu Kısımda geçen “1976 tarihli Sözleşme” ibaresi, “19/11/1976
tarihli Deniz Alacaklarına Karşı Mesuliyetin Sınırlanması Hakkında
Milletlerarası Sözleşme”yi, 2/5/1996 tarihli Protokolü ve bu Sözleşmeye
ilişkin değişikliklerden Türkiye Cumhuriyeti bakımından yürürlüğe girmiş
olanları topluca ifade eder.

**II- Yabancılık unsuru taşımayan hâller**

**MADDE 1329**- (1) 1328 inci madde, 27/11/2007 tarihli ve 5718 sayılı
Milletlerarası Özel Hukuk ve Usul Hukuku Hakkında Kanunun 1 inci
maddesinin birinci fıkrası anlamında yabancılık unsuru taşımayan
hâllerde de uygulanır.

**III- Uygulama alanının genişletilmesi**

**MADDE 1330**- (1) 1328 inci madde, aşağıdaki hâllerde de uygulanır:

a\) 1976 tarihli Sözleşmenin 15 inci maddesinin birinci paragrafının
ikinci cümlesinde sayılan kişiler, bir Türk mahkemesinde
sorumluluklarını sınırlamak istediklerinde.

b\) 1976 tarihli Sözleşmenin 15 inci maddesinin ikinci paragrafının (a)
bendinde sayılan gemiler hakkında.

c\) 1976 tarihli Sözleşmenin 15 inci maddesinin ikinci paragrafının (b)
bendinde sayılan gemiler hakkında, 1332 nci maddede öngörülen sınırlar
dâhilinde.

d\) 1976 tarihli Sözleşmenin 15 inci maddesinin dördüncü paragrafında
sayılan gemiler hakkında, 1333 üncü maddede öngörülen sınırlar
dâhilinde.

11264

\(2) Alacaklı, birinci fıkranın (a) bendinde söz konusu olan kişinin
ülkesinde sorumluluğun sınırlanmasının caiz olmadığını ispat ederse,
sorumluluk Türkiye’de sınırlanamaz. Alacaklı o kişinin ülkesinde 1976
tarihli Sözleşmeye göre daha yüksek bir sorumluluk sınırının
uygulandığını ispat ederse, 1976 tarihli Sözleşme, o yüksek sınır esas
alınarak uygulanır.

**IV- Sözleşmenin uygulanmayacağı alacaklar**

**MADDE 1331**- (1) 1976 tarihli Sözleşmenin 2 nci maddesinin birinci
fıkrasının (d) ve (e) bentleri ile 3 üncü maddesinde sayılan alacaklara
karşı sorumluluk sınırlandırılamaz.

**V- Üçyüz tonilatodan küçük gemiler**

**MADDE 1332**- (1) 1976 tarihli Sözleşmenin 15 inci maddesinin ikinci
paragrafının (b) bendinde sayılan gemiler için, aynı Sözleşmenin 6 ncı
maddesinin birinci paragrafının (b) bendi uyarınca hesaplanacak
sorumluluk sınırı 83.500 Özel Çekme Hakkıdır. Diğer hâllerde, 1976
tarihli Sözleşmenin öngördüğü sorumluluk sınırları geçerlidir.

**VI- Sondaj işlemi gemileri**

**MADDE 1333**- (1) Sınırlamaya esas olan alacağın, geminin sondaj
işlemi için kullanılmak üzere sondaj yerinde bulunduğu sırada doğmuş
olması şartıyla, 1976 tarihli Sözleşmenin 15 inci maddesinin dördüncü
paragrafında sayılan gemiler hakkında aşağıdaki sorumluluk sınırları
uygulanır:

a\) 1976 tarihli Sözleşmenin 6 ncı maddesinin birinci paragrafının (a)
bendinde sayılan alacaklar için 32.000.000 Özel Çekme Hakkı.

b\) 1976 tarihli Sözleşmenin 6 ncı maddesinin birinci paragrafının (b)
bendinde sayılan alacaklar için 20.000.000 Özel Çekme Hakkı.

**VII- Öncelik**

**MADDE 1334**- (1) Ölüm ve yaralanmadan doğan alacakların, 1976 tarihli
Sözleşmenin 6 ncı maddesinin ikinci paragrafı uyarınca sahip oldukları
hakların ihlal edilmemesi kaydıyla, aynı maddenin üçüncü paragrafında
sayılan alacaklar, birinci paragrafının (b) bendinde yazılı diğer
alacaklara oranla önceliklidir.

\(2) Bu öncelik, paylaştırmada aşağıdaki sıra izlenerek gerçekleştirilir:

a\) 1976 tarihli Sözleşmenin 6 ncı maddesinin birinci paragrafının (b)
bendinde sayılan alacaklarla, ikinci paragrafında yazılı alacakların
arasındaki paylaştırma oranı belirlenir.

b\) Bu oranlara göre, ikinci paragrafta yazılı alacaklara düşen paylar
belirlenir.

c\) Fondan, bu paylar ve üçüncü paragrafta sayılan öncelikli alacaklar
ödenir.

d\) Bakiyeden, birinci paragrafın (b) bendinde yazılı diğer alacaklar
ödenir.

e\) Fon, ikinci paragrafta yazılı alacaklara düşen payları ve üçüncü
paragrafta yazılı öncelikli alacakları karşılamaya yetmezse, fonun
tamamı bu alacaklılar arasında garameten paylaştırılır.

**VIII - Fon kurmadan sorumluluğun sınırlanması**

**MADDE 1335**- (1) 1976 tarihli Sözleşmenin 10 uncu maddesi uyarınca,
fon kurulmadan da sorumluluğu sınırlama hakkı ileri sürülebilir.

11265

**B) Petrol kirliliği zararı hakkında özel hükümler**

**I - Kural**

**MADDE 1336**- (1) 24/7/2001 tarihli ve 24472 sayılı Resmî Gazetede
yayımlanan 27/11/1992 tarihli Petrol Kirliliğinden Doğan Zararın Hukuki
Sorumluluğu ile İlgili Uluslararası Sözleşmenin 1 inci maddesinin
altıncı paragrafında tanımlanan “kirlenme zararı” hakkında bu Sözleşme
ve 18/7/2001 tarihli ve 24466 sayılı Resmî Gazetede yayımlanan
27/11/1992 tarihli Petrol Kirliliği Zararının Tazmini İçin Bir
Uluslararası Fonun Kurulması ile İlgili Uluslararası Sözleşme hükümleri
uygulanır. Bu sözleşmelerin doğrudan veya bu Kanun uyarınca
uygulandıkları hâllerde, mevzuatın, bu sözleşmelerde düzenlenen
hususlara ilişkin diğer hükümleri uygulanmaz.

\(2) 27/11/1992 tarihli Petrol Kirliliğinden Doğan Zararın Hukuki
Sorumluluğu ile İlgili Uluslararası Sözleşmenin Nihai Maddelerinin 14 ve
15 inci maddeleri ile 27/11/1992 tarihli Petrol Kirliliği Zararının
Tazmini İçin Bir Uluslararası Fonun Kurulması ile İlgili Uluslararası
Sözleşmenin Nihai Maddelerinin 32 ve 33 üncü maddeleri uyarınca
yapılacak değişikliklerin Türkiye Cumhuriyeti bakımından yürürlüğe
girdikleri tarihten başlayarak, bu madde, anılan değişiklikleri de içine
alacak şekilde uygulanır.

\(3) Bu Kısımda geçen;

a\) “1992 tarihli Sorumluluk Sözleşmesi” ibaresi “27/11/1992 tarihli
Petrol Kirliliğinden Doğan Zararın Hukuki Sorumluluğu ile İlgili
Uluslararası Sözleşme”yi ve bu Sözleşmeye ilişkin değişikliklerden
Türkiye Cumhuriyeti bakımından yürürlüğe girmiş olanları,

b\) “1992 tarihli Fon Sözleşmesi” ibaresi “27/11/1992 tarihli Petrol
Kirliliği Zararının Tazmini İçin Bir Uluslararası Fonun Kurulması ile
İlgili Uluslararası Sözleşme”yi ve bu Sözleşmeye ilişkin
değişikliklerden Türkiye Cumhuriyeti bakımından yürürlüğe girmiş
olanları,

topluca ifade eder.

**II - Yabancılık unsuru taşımayan hâller**

**MADDE 1337**- (1) 1992 tarihli Sorumluluk ve Fon Sözleşmeleri,
Milletlerarası Özel Hukuk ve Usul Hukuku Hakkında Kanunun 1 inci
maddesinin birinci fıkrası anlamında yabancılık unsuru taşımayan
hâllerde de uygulanır.

**III - Uygulama alanının genişletilmesi**

**MADDE 1338**- (1) 1992 tarihli Sorumluluk Sözleşmesinin I inci
maddesinin altıncı paragrafında tanımlanan bir “kirlenme zararı”, aynı
Sözleşmenin III üncü maddesinin dördüncü paragrafında sayılan kişilerden
başkalarına karşı ileri sürülürse, bu kişiler sorumluluklarını, 1992
tarihli Sorumluluk Sözleşmesinin V inci maddesinin kıyasen uygulanması
suretiyle sınırlayabilirler. Sorumluluk sınırının hesabında, aynı
Sözleşmenin I inci maddesinin altıncı paragrafında tanımlanan geminin
tonajı esas alınır.

\(2) 1992 tarihli Sorumluluk Sözleşmesinin I inci maddesinin altıncı
paragrafının (a) bendinde tanımlanan bir “kirlenme zararı”, aynı
Sözleşmenin II nci maddesinin (a) bendinde belirlenen yerlerin dışında
meydana gelmişse, sorumlu tutulan kişi, sorumluluğunu, 1992 tarihli
Sorumluluk Sözleşmesinin V inci maddesinin kıyasen uygulanması suretiyle
sınırlayabilir.

\(3) Birinci ve ikinci fıkra uyarınca sorumlu tutulan kişi, 1992 tarihli
Sorumluluk Sözleşmesinin VII nci maddesinin sekizinci paragrafında
tanımlanan türde bir sigorta yaptırmışsa, aynı Sözleşmenin VII nci ve
VIII inci maddeleri kıyasen uygulanır.

11266

\(4) Bu maddeye göre kurulan fon, 1992 tarihli Sorumluluk Sözleşmesinin
doğrudan uygulanması suretiyle kurulabilecek bir fondan bağımsızdır.

**IV – Davanın ihbarı ve davaya müdahale**

**MADDE 1339**- (1) 1992 tarihli Fon Sözleşmesinin 7 nci maddesinin
dördüncü ve altıncı paragraflarına dayanarak “1992 Uluslararası Petrol
Kirliliğinden Doğan Zararların Tazminat Fonu”nun, Hukuk Usulü
Muhakemeleri Kanununun 49 uncu maddesi uyarınca ihbar üzerine veya aynı
Kanunun 53 üncü maddesi uyarınca müdahale yoluyla davaya katılması için,
bu istemini içeren bir dilekçeyi mahkemeye vermesi yeterlidir; ayrıca
mahkemenin veya tarafların kabulü veya onayı aranmaz.

**V - Yabancı hukukun uygulanması **

**MADDE 1340**- (1) 1992 tarihli Sorumluluk Sözleşmesinin I inci
maddesinin altıncı paragrafının (a) bendinde tanımlanan bir “kirlenme
zararı”;

a\) Aynı Sözleşmenin II nci maddesinin (a) bendinde belirlenen yerlerin
dışında meydana gelmişse,

b\) Aynı Sözleşmeye taraf olan bir ülkenin bayrağını taşıyan bir gemiden
kaynaklanmışsa,

c\) Türkiye’de dava yoluyla ileri sürülmüşse,

Milletlerarası Özel Hukuk ve Usul Hukuku Hakkında Kanun uyarınca
uygulanacak yabancı hukukun, 1992 tarihli Sorumluluk Sözleşmesine aykırı
olan hükümleri uygulanmaz. Böyle bir hâlde, 1992 tarihli Sorumluluk
Sözleşmesi doğrudan geçerli olur.

**C) Sözleşmelere ilişkin ortak hükümler**

**I - Kılavuzlar için sorumluluk sınırı**

**MADDE 1341**- (1) 1976 tarihli Sözleşmede belirlenen sorumluluk
sınırları, kılavuzlara doğrudan yöneltilen bütün istemler için toplam
1.500 Özel Çekme Hakkıdır.

\(2) 1992 tarihli Sorumluluk Sözleşmesinin III üncü maddesinin beşinci
paragrafına göre malik tarafından kılavuza yöneltilebilecek rücu
istemlerinde sorumluluk sınırı toplam 1.500 Özel Çekme Hakkıdır.

\(3) Bu maddenin uygulamasında kılavuz terimi, gemide veya herhangi başka
bir yerden gemiye kılavuzluk hizmeti veren kişiyi veya kişileri ve bu
kişi veya kişilerin fiillerinden sorumlu olan bütün gerçek ve tüzel
kişileri kapsar.

**II - Kişisel sorumlulukta fon kurulması**

**MADDE 1342**- (1) 1976 ve 1992 tarihli sözleşmeler uyarınca
sorumluluğunu sınırlama hakkına sahip olan bir tüzel kişinin veya adi
şirketin yahut donatma iştirakinin adına fon kurulmazsa, tüzel kişinin
veya adi şirketin yahut donatma iştirakinin o borcundan ötürü şahsen
sorumlu tutulabilecek her kişi, fon kurarak sorumluluğunu
sınırlayabilir. Fonun, toplam sorumluluk sınırı üzerinden kurulması
şarttır; fon kuran kişinin, tüzel kişideki veya adi şirketteki yahut
donatma iştirakindeki pay oranı dikkate alınmaz. Bu madde uyarınca
kurulan bir fon, 1976 ve 1992 tarihli sözleşmeler uyarınca kurulmuş bir
fon hükmündedir.

**III - Sınırlama hakkını kaldıran kusur**

**MADDE 1343**- (1) 1976 tarihli Sözleşmenin 4 üncü maddesinin ve 1992
tarihli Sorumluluk Sözleşmesinin V inci maddesinin ikinci paragrafının
uygulanmasında, aşağıdaki kişilerin kusuru dikkate alınır:

11267

a\) Gerçek kişilerde, her bir gerçek kişinin kusuru.

b\) Tüzel kişilerde, Türk Medenî Kanununun 50 nci maddesi uyarınca eylem
ve işleriyle tüzel kişiyi borç altına sokan organların kusuru ve organı
oluşturan kişilerin kusurları.

c\) Adi şirketlerde şirket ortaklarının kusuru.

d\) Donatma iştirakinde, paydaş donatanların ve gemi müdürünün kusuru.

e\) Yukarıda sayılan kişileri, genel veya özel bir yetkiye dayanarak
temsil eden kişilerin kusuru.

\(2) Tüzel kişinin, adi şirketin ve donatma iştirakinin sınırlama
hakkının kalkmasına kusuruyla sebep olan kişiler, kişisel
sorumluluklarını sınırlayamaz.

**IV - Kanuni halefiyet**

**MADDE 1344**- (1) 1976 tarihli Sözleşmenin 12 nci maddesinin üçüncü
paragrafında ve 1992 tarihli Sorumluluk Sözleşmesinin V inci maddesinin
altıncı paragrafında belirtilen ödemeleri yapan kişiler, kendisine ödeme
yapılan kişinin haklarına, yapılan ödeme oranında halef olur.

**V - Alacakların teminatı**

**MADDE 1345**- (1) Bir alacağın, 1976 veya 1992 tarihli sözleşmeler
uyarınca kurulan fonlara gireceği, fonun kurulduğu mahkeme tarafından
kabul edildiği anda, o alacağa ilişkin bütün ayni ve şahsî teminatlar
sona erer. Bu ayni ve şahsî teminatların, o alacağa sağladığı
öncelikler, fon paylaştırmasında dikkate alınmaz.

**VI - Diğer alacaklılar**

**MADDE 1346**- (1) 1976 veya 1992 tarihli sözleşmeler uyarınca kurulan
fonlar, yalnız, haklarında sınırlı sorumluluk ileri sürülebilecek olan
alacakların ödenmesinde kullanılabilir. Fon kurulması yoluyla
sorumluluğunu sınırlayan kişinin diğer alacaklıları, hiçbir şekilde bu
fonlara başvuramaz. Fonların paylaştırılmasından sonra bir bakiye
kalırsa, fonu kuran kişinin diğer alacaklıları, bu bakiyeyi takip
edebilir.

**VII - Faiz**

**MADDE 1347**- (1) 1976 veya 1992 tarihli sözleşmeler uyarınca
sorumluluğun sınırlanmasının mahkemece kabul edildiği durumlarda, fona
giren alacakların, sözleşmelerde belirtilen sınırları aşan kısmı için
faiz işletilemez.

\(2) Bu Kanun uyarınca kurulan fonların, paylaştırma sonuna kadar faiz
getiren bir hesapta tutulması zorunludur.

**VIII - Görevli ve yetkili mahkeme**

**MADDE 1348**- (1) 1976 ve 1992 tarihli sözleşmeler uyarınca fon
kurulması konusunda görevli mahkeme, deniz ticareti işlerine bakmakla
görevli asliye ticaret mahkemesi, bu mahkemenin bulunmadığı yerlerde bu
işle görevlendirilmiş asliye ticaret mahkemesi, o da yoksa, fonun
miktarına bakılmaksızın, bu işle görevlendirilmiş asliye hukuk
mahkemesidir.

\(2) 1976 ve 1992 tarihli sözleşmeler uyarınca fon kurulması konusunda,
bir Türk Gemi Siciline kayıtlı olan gemilerde, o gemi sicilinin gözetimi
altında tutulduğu mahkeme, sicile kayıtlı olmayan Türk gemilerinde
malikin yerleşim yeri mahkemesi, yabancı gemilerde ise, deniz ticareti
işlerine bakmakla görevli İstanbul Asliye Ticaret Mahkemesi yetkilidir.

11268

**IX - Yargılama ve takip giderleri**

**MADDE 1349**- (1) Yargılama ve takip giderleri için sorumluluk
sınırlanamaz; bir fon kurulmuş olsa bile, davalı veya takip borçlusu, bu
giderleri ayrıca ödemek zorundadır.

**SEKİZİNCİ KISIM**

**Cebrî İcraya İlişkin Özel Hükümler**

**A) Uygulanacak hukuk**

**MADDE 1350**- (1) Bir geminin ihtiyaten veya icraen haczi, cebrî icra
yoluyla satışı ve mülkiyetin intikali de dâhil olmak üzere bu satışın
sonuçları ve cebrî icraya ilişkin diğer bütün işlem ve tasarruflar,
geminin bu işlem ve tasarrufların yapıldığı sırada bulunduğu ülkenin
hukukuna tabidir. Şu kadar ki, Türk bayraklı bir geminin yurt dışında
cebrî icra yoluyla satışı hâlinde, artırmayı yapan kurum veya ilgililer
tarafından, bu satıştan en az otuz gün önce artırmanın;

a\) Geminin kayıtlı olduğu Türk Gemi Siciline,

b\) Geminin sicile kayıtlı malikine,

c\) Gemi siciline tescil edilmiş diğer hakların ve alacakların
sahiplerine,

bildirilmesi veya gideri ilgililer tarafından karşılanmak şartıyla
tirajı ellibin üzerinde olan ve Türkiye düzeyinde dağıtımı yapılan
gazetelerden biriyle ilan edilmesi zorunludur. Bu bildirim veya ilan
yapılmaksızın geminin yurt dışında cebrî icra yoluyla satışı hâlinde
kaydı silinemez ve gemi üzerinde Türk Gemi Siciline kayıtlı haklar ve
alacaklar saklı kalır.

**B) Tamamlayıcı hükümler**

**MADDE 1351**- (1) Bu Kısımda özel olarak düzenlenmeyen hususlarda,
İcra ve İflas Kanunu hükümleri, 936 ncı madde ile 937 nci maddenin
birinci fıkrasında öngörüldüğü şekilde uygulanır.

**C) Gemiler hakkında**

**I - İhtiyati haciz**

**1. Deniz alacakları**

**MADDE 1352**- (1) “Deniz alacağı”; aşağıda sayılan hususların birinden
veya birkaçından doğan istem anlamına gelir:

a\) Geminin işletilmesinin sebep olduğu zıya veya hasar.

b\) Geminin işletilmesi ile doğrudan doğruya ilgili olarak karada veya
suda meydana gelen can kaybı veya diğer bedensel zararlar.

c\) Kurtarma faaliyeti veya her türlü kurtarma sözleşmesi, çevre zararı
tehdidi oluşturan bir gemi veya gemideki eşya ile ilgili kurtarma
faaliyeti için ödenecek özel tazminat.

d\) Çevreye, kıyı şeridine veya bunlara ilişkin menfaatlere gemi ile
verilen zarar ya da zarar verme tehdidi; bu zararı önlemek,
sınırlandırmak veya ortadan kaldırmak için alınan önlemler; bu zarar
karşılığı ödenecek tazminat; çevrenin eski duruma getirilmesi için
fiilen alınan veya alınacak olan makul önlemlerin giderleri; bu zarar
ile bağlantılı olarak üçüncü kişilerin uğradığı veya uğrayabileceği
kayıplar ve bu bentte belirtilenlere benzer nitelikteki zararlar,
giderler veya kayıplar.

e\) Geminin içinde bulunan veya bulunmuş olan şeyler de dâhil olmak
üzere, batmış, enkaz hâline gelmiş, karaya oturmuş veya terkedilmiş olan
bir geminin yüzdürülmesi, kaldırılması, çıkartılması, yok edilmesi veya
zararsız hâle getirilmesi için yapılan giderler ve harcamalar ile terk
edilmiş bir geminin korunması ve gemi adamlarının iaşesi ile ilgili
giderler ve harcamalar.

11269

f\) Bir çarter parti düzenlenmiş olup olmadığına bakılmaksızın, geminin
kullanılması veya kiralanması amacıyla yapılmış her türlü sözleşme.

g\) Bir çarter parti düzenlenmiş olup olmadığına bakılmaksızın, gemide
eşya veya yolcu taşınması amacıyla yapılmış her türlü sözleşme.

h\) Gemide taşınan, bagaj dâhil, eşyaya gelen veya bu eşyaya ilişkin zıya
veya hasar.

i\) Müşterek avarya.

j\) Römorkaj.

k\) Kılavuzluk.

l\) Geminin işletilmesi, yönetimi, korunması veya bakımı için sağlanan
eşya, malzeme, kumanya, yakıt, konteynerler dâhil teçhizat ve bu
amaçlarla verilen hizmetler.

m\) Geminin yapımı, yeniden yapımı, onarımı, donatılması ya da geminin
niteliğinde değişiklik yapılması.

n\) Liman, kanal, dok, iskele ve rıhtım, diğer su yolları ile karantina
için ödenecek resimlerle diğer paralar.

o\) Ülkelerine getirilme giderlerini ve onlar adına ödenmesi gereken
sosyal sigorta katılma paylarını da içererek, gemi adamlarına, gemide
çalışmaları dolayısıyla ödenecek ücretlerle, onlara ödenmesi gereken
diğer tutarlara ilişkin istemler.

p\) Gemi için alınmış krediler dâhil olmak üzere, geminin veya malikinin
adına yapılmış harcamalar.

r\) Geminin maliki tarafından veya onun hesabına ödenecek, karşılıklı
sigorta aidatları da dâhil sigorta primleri.

s\) Geminin maliki tarafından veya onun hesabına gemiye ilişkin olarak
ödenecek her türlü komisyon, brokaj veya  acente ücretleri.

t\) Geminin mülkiyeti veya zilyetliğine ilişkin her türlü uyuşmazlık.

u\) Geminin ortak malikleri arasında çıkan, geminin işletilmesine ya da
gemiden sağlanan hasılata ilişkin her türlü uyuşmazlık.

v\) Gemi rehni, gemi ipoteği veya gemi üzerinde aynı nitelikteki ayni bir
yükümlülük.

y\) Geminin satışına ilişkin bir sözleşmeden kaynaklanan her türlü
uyuşmazlık.

**2. İhtiyati haciz isteyebilme hakkı**

**MADDE 1353**- (1) Deniz alacaklarının teminat altına alınması için,
geminin sadece ihtiyati haczine karar verilebilir. Bu alacaklar için
gemi üzerine ihtiyati tedbir konulması veya başka bir surette geminin
seferden menedilmesi istenemez.

\(2) Akdî veya kanuni bir rehin ile teminat altına alınmış deniz
alacakları hakkında da birinci fıkra hükmü uygulanır.

\(3) Deniz alacaklarından başka alacaklar için gemi hakkında ihtiyati
haciz kararı verilemez.

\(4) Alacağın, 1352 nci maddede sayılan bir deniz alacağı olması,
ihtiyati haciz sebebidir.

\(5) Vadesi gelmemiş deniz alacaklarında, İcra ve İflas Kanununun 257 nci
maddesinin ikinci fıkrasında öngörülen şartlar gerçekleştiği takdirde
geminin ihtiyati haczi istenebilir.

11270

**3. Yetkili mahkeme**

**a) İhtiyati haciz kararı bakımından**

**aa) Dava açılmadan önce**

**aaa) Türk Bayraklı gemiler**

**MADDE 1354**- (1) Türk Bayraklı gemiler hakkında ihtiyati haciz kararı
sadece, geminin demir attığı, şamandıraya veya tonoza bağlandığı,
yanaştığı veya kızağa alındığı yer mahkemesi ya da aşağıda gösterilen
mahkemeler tarafından verilebilir:

a\) Bir Türk Gemi Siciline kayıtlı gemilerde, sicil yeri mahkemesi.

b\) Sicile kayıtlı olmayan gemilerde malikin yerleşim yeri mahkemesi.

c\) 941 inci maddenin üçüncü fıkrası uyarınca tutulan özel sicile kayıtlı
gemilerde kiracının yerleşim yeri mahkemesi.

**bbb) Yabancı bayraklı gemiler**

**MADDE 1355**- (1) Türkiye’de yabancı bayraklı gemiler hakkında
ihtiyati haciz kararı, sadece, geminin demir attığı, şamandıraya veya
tonoza bağlandığı, yanaştığı ya da kızağa alındığı yer mahkemesi
tarafından verilir.

**ccc) Yetkiye, tahkime ve esasa uygulanacak hukuka ilişkin bir
anlaşmanın varlığı hâlinde Türk mahkemesinin yetkisi**

**MADDE 1356**- (1) İlgili sözleşmeye konulmuş bir yetki veya tahkim
kaydına ya da ayrıca yapılmış olan bir yetki yahut tahkim sözleşmesine
göre, hakkında ihtiyati haciz kararı uygulanacak olan deniz alacağının
esası hakkında hüküm vermeye bir hakem kurulu veya yabancı mahkeme
yetkili olsa yahut deniz alacağının esasına yabancı bir devletin hukuku
uygulansa bile, 1354 ve 1355 inci maddelere göre yetkili olan
mahkemeler, bir deniz alacağı için teminat elde edilmesini sağlamak
üzere ihtiyati haciz kararı vermeye yetkilidir.

**bb) Dava açıldıktan sonra**

**MADDE 1357**- (1) Bir deniz alacağı hakkında, yurt içinde mahkemede
dava açıldıktan sonra, ihtiyati haciz kararı, sadece davayı gören
mahkemeden istenebilir.

\(2) Bir deniz alacağı hakkında, hakem önünde veya yurt dışındaki bir
mahkemede dava açılmışsa, kesin hüküm verilinceye kadar ihtiyati haciz
kararı, sadece 1354 ve 1355 inci maddelere göre yetkili olan mahkemeden
istenebilir.

**cc) İtirazlar ve değişiklik istemleri**

**MADDE 1358**- (1) Yokluğunda ihtiyati haciz kararı verilmiş olan
kişilerin itirazları hakkında karar vermeye;

a\) Esas hakkında dava açılmadan önce, ihtiyati haciz kararını vermiş
olan mahkeme,

b\) Esas hakkında Türkiye’de dava açılmışsa, bu mahkeme,

c\) Esas hakkında hakem önünde veya yurt dışındaki bir mahkemede dava
açılmışsa, ihtiyati haciz kararını veren mahkeme,

yetkilidir.

\(2) Birinci fıkrada sayılan mahkemeler, ihtiyati haciz kararının
değiştirilmesi, istihkak iddiaları, tarafların yatırdıkları teminatların
artırılması veya azaltılması, türünün değiştirilmesi veya iptali
hususlarında yapılacak başvurular hakkında karar vermeye de yetkilidir.

11271

**b) Esas hakkında**

**MADDE 1359**- (1) 1354 ve 1355 inci maddeler uyarınca deniz alacakları
hakkında ihtiyati haciz kararı vermeye yetkili olan mahkeme, deniz
alacağının esasına ilişkin olarak yapılmış bir yetki veya tahkim
sözleşmesi yoksa, ihtiyati haczi tamamlamak üzere açılacak dava hakkında
ve ihtiyati haczi uygulayan icra dairesi de icra takibi hakkında
yetkilidir.

**c) Tenfiz hakkında**

**MADDE 1360**- (1) Bir deniz alacağı için ihtiyati haciz kararı vermiş
olan Türk mahkemesi, o deniz alacağının esası hakkında verilmiş bir
yabancı mahkeme veya yabancı hakem kararının tenfizinde;

a\) Tenfiz isteminin yapıldığı tarihte geminin o Türk mahkemesinin yargı
çevresinde bulunması veya

b\) Geminin serbest bırakılması için 1370 ilâ 1372 nci maddeler uyarınca
yatırılmış teminatın, tenfiz isteminin yapıldığı tarihte mahkeme
kasasında bulunması şartıyla,

yetkilidir.

**d) Haksız ihtiyati haciz sebebiyle açılacak tazminat davası hakkında**

**MADDE 1361**- (1) İhtiyati haciz kararı veren mahkeme, haksız çıkan
alacaklı aleyhine açılacak tazminat davasını da görmeye yetkilidir.

\(2) Deniz alacağının esası hakkında yurtiçinde veya yurt dışında
mahkemede veya hakem önünde dava açılmışsa, bu davanın sonuçlanması,
tazminat davası yönünden bekletici sorun oluşturur.

**4. Alacaklı tarafından delil gösterilmesi**

**MADDE 1362**- (1) Alacaklının, alacağının 1352 nci maddede sayılan
deniz alacaklarından olduğu ve parasal değeri hakkında mahkemeye kanaat
getirecek delil göstermesi yeterlidir.

**5. Alacaklı tarafından teminat gösterilmesi**

**MADDE 1363**- (1) Deniz alacağını teminat altına almak üzere ihtiyati
haciz kararı verilmesini isteyen alacaklının, 10.000 Özel Çekme Hakkı
tutarında teminat vermesi zorunludur.

\(2) Karşı taraf, aynı mahkemeden her aşamada teminat miktarının
artırılmasını isteyebilir. Bu istem değerlendirilirken, ihtiyati haciz
sebebiyle geminin seferden alıkonulduğu süre boyunca, gemi için yapılan
günlük işletme giderleri ve ihtiyati haciz dolayısıyla yoksun kalınan
kazançlar dikkate alınır. Teminatın artırılmasına karar verilirse,
mahkeme, hangi sürede ek teminatın yatırılacağını da belirler. Ek
teminat süresinde yatırılmazsa, ihtiyati haciz kararı kendiliğinden
kalkar.

\(3) 1320 nci maddenin birinci fıkrasının (a) bendinde sayılan gemi
alacaklıları teminat yatırmak yükümlülüğünden muaftır.

\(4) Alacaklı da aynı mahkemeden teminat miktarının azaltılmasını
isteyebilir.

**6. İhtiyati haczin yapılması**

**a) İhtiyati haciz kararının icrası**

**MADDE 1364**- (1) Alacaklı, ihtiyati haciz kararının verildiği
tarihten itibaren üç iş günü içinde kararı veren mahkemenin yargı
çevresindeki veya geminin bulunduğu yerdeki icra dairesinden kararın
infazını istemek zorundadır. Aksi hâlde, ihtiyati haciz kararı
kendiliğinden kalkar.

11272

**b) İhtiyati hacze başlama süresi**

**MADDE 1365**- (1) İcra dairesi, istem üzerine derhâl ihtiyati haczi
uygular.

\(2) İhtiyati haciz, İcra ve İflas Kanununa göre gece ve resmî tatil
sayılan zamanlarda da yapılır.

**c) Gemiye el konulması ve muhafaza tedbirleri**

**MADDE 1366**- (1) İhtiyati haczine karar verilen bütün gemiler,
bayrağı ve hangi sicile kayıtlı oldukları dikkate alınmaksızın, icra
müdürü tarafından seferden menedilerek muhafaza altına alınır. Geminin
ihtiyaten haczedilerek seferden menedildiği, kaptana veya malike ya da
malik olmayan donatana yahut bunların bir temsilcisine tebliğ edilir.
Gemi, tebligat yapılan kişiye yediemin sıfatıyla bırakılır. Yediemine,
görevi ve Türk Ceza Kanununun 289 uncu maddesinden doğan cezai
sorumluluk dâhil olmak üzere, kanuni sorumlulukları hatırlatılır.

\(2) Haczi uygulayan memurun düzenleyeceği ihtiyati haciz tutanağında,
geminin adıyla belirtilmesi yeterlidir; değerinin yazılması gerekmez.
Taraflardan birinin istemi üzerine, geminin değeri icra mahkemesince
saptanır; bu saptamaya dosyadan anlaşılan ilgililer çağırılır.

\(3) İcra müdürü, ihtiyati haciz kararını derhâl, geminin bulunduğu
bölgeden sorumlu sahil güvenlik komutanlığına veya emniyet teşkilatına,
liman başkanlığına ve gümrük idaresine bildirir.

\(4) İcra müdürü, ihtiyati haciz kararını, kararın uygulanmasını izleyen
ilk iş gününde geminin kayıtlı olduğu sicile ve yabancı bayraklı
gemilerde, geminin bayrağını taşıdığı devletin en yakın konsolosluğuna
bildirir.

**d) Geminin seferde olması **

**MADDE 1367**- (1) İhtiyati haciz kararı uygulanacağı sırada, gemi
fiilen hareket etmiş veya seferde bulunuyorsa, 1366 ncı maddenin ikinci
ilâ dördüncü fıkralarında öngörülen işlemlerden başka,

a\) Türk Bayraklı gemilerde ihtiyati haciz kararı, malike, malik olmayan
donatana ve borçtan şahsen sorumlu bulunan kişiye tebliğ edilir ve deniz
alacağı için on gün içinde teminat verilmesi, aksi hâlde geminin izleyen
ilk seferinde icra dairesine teslim olunması ihtar olunur, geminin
teslim edilmemesi hâlinde, fail hakkında Türk Ceza Kanununun 289 uncu
maddesine göre cezaya hükmolunur;

b\) Yabancı bayraklı gemilerde ihtiyati haciz kararı, sahil güvenlik
komutanlığının yardımı alınarak, gemi Türk karasularını terkedinceye
kadar uygulanabilir.

**e) İhtiyati haczin kapsamı, geminin idaresi ve işletilmesi**

**MADDE 1368**- (1) Bir geminin ihtiyati haczi, borçlunun o geminin
işletilmesinden elde ettiği geliri ve menfaatleri de kapsar.

\(2) İcra dairesi, geminin idaresi ve işletilmesi ile bakımı ve korunması
için gerekli her türde önlemi alır.

**7. İhtiyati haciz hakkının kullanılması**

**MADDE 1369**- (1) Hakkında deniz alacağı ileri sürülen her geminin
ihtiyaten haczi;

a\) Deniz alacağı doğduğunda geminin maliki olan kişi, ihtiyati haczin
uygulandığı sırada da bu borçtan sorumlu olup geminin maliki ise; veya

b\) Deniz alacağı doğduğunda geminin kiracısı olan kişi, ihtiyati haczin
uygulandığı sırada da bu borçtan sorumlu olup geminin maliki ise; veya

11273

c\) Deniz alacağı gemi rehni, gemi ipoteği veya gemi üzerinde aynı
nitelikteki bir ayni yükümlülük ile teminat altına alınmış ise; veya

d\) Uyuşmazlık geminin mülkiyetine veya zilyetliğine ilişkin ise; veya

e\) Alacak, 1320 nci madde uyarınca gemi alacaklısı hakkı veriyorsa,

mümkündür.

\(2) Birinci fıkrada sayılanların dışındaki gemilerin ihtiyati haczi;
haczin uygulandığı sırada gemiler bu deniz alacağından dolayı sorumlu
olan bir kişiye ait ise ve alacak doğduğunda bu kişi;

a\) Üzerinde deniz alacağı doğmuş olan geminin maliki veya

b\) Kiracısı veya tahsis olunanı ya da taşıtanı ise,

mümkündür.

\(3) Geminin mülkiyetine veya zilyetliğine ilişkin uyuşmazlıklarda,
sadece bu uyuşmazlığın konusu olan gemi hakkında ihtiyati haciz kararı
verilebilir.

**8. Geminin serbest bırakılması**

**a) Geminin değerinin depo edilmesi**

**MADDE 1370**- (1) İhtiyaten haczolunan gemi, istenildiği zaman icra
dairesine teslim edilmek ve bunu sağlamak amacıyla geminin değeri depo
edilmek veya icra memuru tarafından kabul edilecek taşınmaz rehni, gemi
ipoteği veya itibarlı bir banka kefaleti gösterilmek şartıyla borçluya
ve gemi üçüncü kişi elinde iken ihtiyaten haczolunmuşsa, bir taahhüt
senedi alınarak, bu kişiye bırakılabilir.

\(2) Geminin, üzerindeki ihtiyati haciz devam etmek kaydıyla serbest
bırakıldığının, 1366 ncı maddede sayılan kurumlara bildirilmesi ve
sicildeki ihtiyati hacze dair kaydın korunması gereklidir.

\(3) İhtiyati haczin devamı için açılan davanın sonunda, teminatın
alacaklıya ödenmesine karar verilse bile, teminat olarak yatırılan para
icra veznesinden çekilene kadar diğer deniz alacaklıları bu Kısım
hükümlerine göre hacze katılabilir.

\(4) 1352 nci maddenin (t) ve (u) bentlerinde sayılan deniz alacaklarının
birinden dolayı ihtiyaten haczedilmiş olan gemi hakkında, zilyedi olan
kişinin yeterli teminatı vermesi durumunda, gemi bu kişiye
bırakılabilir.

\(5) Bu Kitabın Yedinci Kısmı uyarınca uygulanması gereken milletlerarası
sözleşmelerin hükümleri saklıdır.

**b) İhtiyati haczin kaldırılması**

**MADDE 1371**- (1) Geminin maliki veya borçlu, geminin değerini
geçmemek kaydıyla, deniz  alacağının  tamamı,  faizi  ve  giderler  için
  yeterli ** **teminat göstererek,  ihtiyati  haczin kaldırılmasını
mahkemeden isteyebilir. Takibe başlandıktan sonra bu yetki, icra
mahkemesine geçer.

\(2) Geminin ihtiyati haczinin kaldırıldığının, 1366 ncı maddede sayılan
kurumlara bildirilmesi ve ihtiyati hacze dair sicildeki kaydın silinmesi
gereklidir.

\(3) İhtiyati haczin devamı için açılan davanın sonunda, teminatın
alacaklıya ödenmesine karar verilmesi durumunda, bu teminat üzerine
diğer deniz alacaklıları haciz koyduramaz.

11274

**c) Tarafların anlaşması**

**MADDE 1372**- (1) 1370 ve 1371 inci maddeler uyarınca verilecek
teminatın tür ve miktarı, alacaklı ile geminin maliki veya maliki
olmayan donatanı arasında serbestçe kararlaştırılabilir.

**d) Saklı kalan haklar**

**MADDE 1373**- (1) Geminin serbest bırakılması için teminat verilmesi,
sorumluluğun kabulü veya herhangi bir itiraz ve def’iden ya da
sorumluluğun sınırlandırılması hakkından vazgeçilmesi şeklinde
yorumlanamaz.

**e) Teminatın değiştirilmesi**

**MADDE 1374**- (1) 1370 ilâ 1372 nci maddeler uyarınca teminat veren
kişi her zaman, bu teminatın miktarının azaltılması, türünün
değiştirilmesi veya iptali için mahkemeye başvurabilir.

**9. Yeniden veya aynı alacak için ihtiyati haciz**

**MADDE 1375**- (1) Gemi, bir deniz alacağı için, yurt içinde veya yurt
dışında ihtiyaten haczedilmiş ve serbest bırakılmışsa veya o gemiyle
ilgili olarak teminat alınmışsa, aynı geminin yeniden veya aynı alacak
için ihtiyati haczi sadece;

a\) Elde edilecek toplam teminat miktarının, geminin değerini aşmaması
şartıyla, ilk teminatın tür veya miktarı yetersiz ise; veya

b\) İlk teminatı vermiş olan kişi, kendi borçlarını kısmen veya tamamen
yerine getirmez veya yerine getirmekten âciz olursa; veya

c\) İhtiyaten haczedilen gemi veya ilk teminat; makul sebeplere dayanarak
hareket eden alacaklının istemiyle veya onayıyla yahut alacaklının
serbest bırakılmayı engelleyecek makul önlemleri alamaması sebebiyle
serbest bırakılmış ise,

mümkündür.

\(2) Aynı deniz alacağı için ihtiyati hacze konu olabilecek başka bir
gemi;

a\) Daha önce verilmiş olan teminatın tür veya miktarı yetersizse; veya

b\) Birinci fıkranın (b) veya (c) bentleri uygulama alanı buluyorsa,

ihtiyaten haczedilebilir.

\(3) Geminin hukuka aykırı yollarla, ihtiyati hacizden kurtulması veya
kaçması hâllerinde, gemi, birinci ve ikinci fıkralar anlamında serbest
bırakılmış sayılmaz.

**10. İhtiyati haczi tamamlayan işlemler**

**MADDE 1376**- (1) İcra ve İflas Kanununun 264 üncü maddesinin birinci
ve ikinci fıkralarında öngörülen süreler, gemilerin ihtiyati haczinde
bir ay olarak uygulanır.

**II - Rehinli alacakların takibi**

**1. Fer’ilik ilkesi**

**MADDE 1377**- (1) Gemi üzerinde, kanun veya sözleşme uyarınca doğan
veya mahkemece tesciline karar verilen bütün rehin ve hapis hakları,
teminat altına alınan alacaktan ayrı ve bağımsız olarak yargılama veya
icra konusu yapılamaz.

\(2) Birinci fıkrada belirtilen rehin ve hapis haklarının, rehnin paraya
çevrilmesi yoluyla ilamlı takip konusu yapılabilmeleri için, hem
alacağın hem de rehin veya hapis hakkının, ilam veya ilam niteliğindeki
belgelerde veya gemi sicil müdürlüğünde düzenlenmiş gemi ipoteği
sözleşmesinde tespit edilmiş olması şarttır.

11275

**2. İflas yoluyla takip hakkı**

**MADDE 1378**- (1) Gemi üzerinde, akdî veya kanuni bir rehin hakkı
bulunsa bile, alacaklı iflas yoluyla takip yapabilir.

**3. Diğer takip yolları**

**MADDE 1379**- (1) Gemi üzerinde kanuni bir rehin hakkına sahip olan
alacaklılar, haciz yolu ile veya kambiyo senetleri hakkındaki özel
usullere göre takip yapabilirler; bu takdirde kanuni rehin hakkından
feragat etmiş olurlar.

**4. Rehinli alacaklıların takip hakkı**

**a) Kanuni rehin hakkı sahiplerinin**

**MADDE 1380**- (1) Gemi alacaklıları ile alacakları gemi üzerinde hapis
hakkı ile temin edilmiş olan alacaklılar, ihtiyati haczi tamamlamak veya
alacağı doğrudan takip etmek için taşınır rehninin paraya çevrilmesi
yoluyla takip yapabilirler. Bu hüküm, Türk ve yabancı bayraklı bütün
gemilere uygulanır.

**b) İpotek sahiplerinin**

**MADDE 1381**- (1) Akdî veya kanuni gemi ipoteği alacaklıları, ipoteğin
paraya çevrilmesi yoluyla takip yapabilirler. Bu hüküm, Türk ve yabancı
bayraklı bütün gemilere uygulanır.

**III - Cebrî satış**

**1. Haciz**

**MADDE 1382**- (1) Türk ve yabancı bayraklı bütün gemilerin kesin
haczinde, ihtiyati hacze ilişkin 1364 ilâ 1368 inci maddeler uygulanır.

\(2) Gemilerin icra yoluyla haczinde, alacağın 1352 nci maddede sayılan
deniz alacaklarından olması şartı aranmaz.

**2. Paraya çevirme**

**MADDE 1383**- (1) Bir sicile kayıtlı olan Türk ve yabancı bayraklı
gemiler, İcra ve İflas Kanununun  taşınmazların satışına ilişkin
hükümlerine göre, bir sicile kayıtlı olmayan Türk ve yabancı bayraklı
gemiler ise, aynı Kanunun taşınırların satışına ilişkin hükümleri
uyarınca paraya çevrilirler.

**3. Yabancı sicile kayıtlı gemilerin satışı için hazırlıklar**

**MADDE 1384**- (1) Yabancı bir sicile kayıtlı geminin satışı
istenildiğinde, icra müdürü, o geminin bayrağını taşıdığı devletin
konsolosluğuna bu hususu bildirir ve mükellefiyetler listesinin
hazırlanmasını gerçekleştirmek için geminin sicil kaydını ister.
Alacaklı da, sicil kaydının onaylı bir suretini icra dairesine
sunabilir. Bu durumda, hangi kayıt önce gelirse, liste o kayda göre
hazırlanır.

\(2) İcra ve İflas Kanununun 126 ncı maddesi uyarınca yapılacak ilanın,
icra müdürü veya ilgililer tarafından;

a\) Geminin kayıtlı olduğu sicil devletinde, gemi sicilini tutmakla
yükümlü olan makama,

b\) Tescil edilmiş akdî rehin alacaklılarına,

c\) İcra dairesine bildirilmiş olmaları kaydıyla kanuni rehin
alacaklılarına,

d\) Geminin sicile kayıtlı malikine,

bildirilmesi veya gideri ilgililer tarafından karşılanmak şartıyla
tirajı ellibin üzerinde olan ve sicilin fiilen tutulduğu ülke düzeyinde
dağıtımı yapılan gazetelerden biriyle ilan edilmesi zorunludur.

11276

\(3) İkinci fıkrada belirtilen yazılı bildirim, iadeli taahhütlü
mektupla, bildirimin muhataba ulaştığını doğrulayan elektronik iletişim
araçlarıyla veya başkaca uygun bir yol ve araçla yapılır.

**4. Artırmanın ilanı**

**MADDE 1385**- (1) İcra ve İflas Kanununun 126 ncı maddesi uyarınca
yapılacak ilan, tirajı ellibin üzerinde olan ve yurt düzeyinde dağıtımı
yapılan gazetelerden biriyle ve ayrıca yurt dışında dünya çapında
dağıtımı yapılan denizcilikle ilgili günlük bir gazetede yayımlanır.

\(2) İlanda, ipotek alacaklısının rızasıyla alıcı tarafından
yüklenilenler dışında, geminin bütün ayni ve kişisel haklardan,
külfetlerden ve sınırlandırmalardan arınmış olarak satılacağı
bildirilir.

**5. Vaktinden evvel satış**

**MADDE 1386**- (1) Türk ve yabancı bayraklı gemilerde, malik aynı
zamanda deniz alacağının kişisel borçlusu ise, malikin istemiyle de
satış yapılabilir.

\(2) Geminin değeri hızla düşer veya korunması fazla masraflı olur,
özellikle de yeni gemi alacaklarının doğmasına veya sayılarının
artmasına yol açarsa, icra müdürü veya alacaklı, ihtiyaten veya kesin
olarak haczedilmiş Türk veya yabancı bayraklı geminin vaktinden evvel
satılması için icra mahkemesine başvurabilir. İcra mahkemesi, dosyadan
anlaşılan ilgililerin görüşünü aldıktan sonra bu hususu karara bağlar.
Bu karara karşı kanun yolu açıktır. Başvurulan mahkeme bu başvuruyu
öncelikle inceler. Kanun yoluna başvurma, satış kararının uygulanmasını
durdurur.

\(3) Gemi veya içindeki eşya; insan, eşya ve çevre güvenliği açısından
tehlike gösterirse, icra müdürü veya  liman başkanı, ihtiyaten  veya
kesin  olarak haczedilmiş  Türk veya yabancı bayraklı geminin vaktinden
evvel satılması  için icra  mahkemesine başvurabilir. Bu başvuru
hakkında ikinci fıkra hükümleri uygulanır; ancak, kanun yoluna başvurma,
satış kararının uygulanmasını durdurmaz.

\(4) İcra müdürlüğü satış bedelini, hak sahipleri adına, üçer aylık
vadeli hesaba dönüştürerek, paylaştırma aşamasına kadar nemalandırmak
amacıyla icra mahkemesince belirlenecek bankaya yatırır.

**6. Pazarlık suretiyle satış**

**MADDE 1387**- (1) Bütün ilgililer ister veya 1386 ncı maddede
gösterilen hâller gerçekleşirse, gemi pazarlık suretiyle satılabilir.

**7. Satış ve ihalenin sonucu**

**MADDE 1388**- (1) Alıcı, icra dairesi tarafından gemi kendisine ihale
edildiği veya satıldığı anda, geminin mülkiyetini iktisap eder.

\(2) Satış bedeli icra dairesine ödendiği anda, ipotek alacaklısının
rızasıyla alıcı tarafından yüklenilenler dışında, gemi üzerindeki bütün
ayni ve kişisel haklar, külfetler ve sınırlandırmalar sona erer. 1386
ncı maddenin dördüncü fıkrası hükmü burada da uygulanır.

\(3) Bu madde, bayrağı ve sicile kayıtlı olup olmadığı dikkate
alınmaksızın bütün gemiler hakkında geçerlidir.

**8. Sıra cetveli**

**a) İlkeler**

**MADDE 1389**- (1) Türk veya yabancı bayraklı bir gemi, cebrî icra
yoluyla satıldığında, satış tutarı bütün alacaklıların alacağını ödemeye
yetmezse, icra dairesi, alacaklıların bir sıra cetvelini yapar.
Alacaklar bu cetvele 1390 ilâ 1397 nci maddelerde belirtilen sıra ile
kaydedilir.

11277

\(2) Bir donatanın iflası hâlinde birden çok gemisi paraya çevrilirse,
1390 ilâ 1397 nci maddelerde belirtilen sıralama her gemi için ayrı ayrı
yapılır ve o sıraya göre ödemede bulunulur.

\(3) Bir sıradaki alacaklılar, alacaklarını tamamen almadıkça, sonra
gelen sıradaki alacaklılara ödemede bulunulmaz.

\(4) Sıra cetvelinin birinci ilâ yedinci sıralarına kabul edilen
alacaklılar, alacaklarının tamamını tahsil edemezse, borçlunun kalan
malvarlığına başvururken bir öncelikten yararlanamazlar.

**b) Birinci sıra**

**MADDE 1390**- (1) Sıra cetvelinin birinci sırasına, geminin haczi
tarihinden ödemelerin yapıldığı tarihe kadar;

a\) Geminin haczinden, hacizde geçen süre boyunca geminin bakımı ve
korunmasıyla gemi adamlarının iaşelerinden, geminin paraya
çevrilmesinden, satış tutarının paylaştırılmasından doğan giderler ve
harcamalar,

b\) 1320 nci maddenin birinci fıkrasının (a) bendinde sayılan
alacaklardan hacizde geçen süreye ilişkin olanlar,

kaydedilir.

\(2) Birinci fıkrada sayılan alacakların sahipleri, kendi aralarında eşit
hakka sahiptir.

**c) İkinci sıra**

**MADDE 1391**- (1) Sıra cetvelinin ikinci sırasına, satılan gemi karaya
oturmuş veya batmış iken, seyrüsefer emniyeti veya deniz çevresinin
korunması amacıyla kamu kurumları tarafından kaldırılmışsa, bu
kaldırmanın giderleri kaydedilir.

**d) Üçüncü sıra**

**MADDE 1392**- (1) Sıra cetvelinin üçüncü sırasına, 1320 nci maddenin
birinci fıkrasının (a) ilâ (e) bentlerinde düzenlenmiş olan gemi
alacaklılarından 1390 ıncı maddeye girmeyenler kaydedilir.

\(2) Birinci fıkrada sayılan alacaklar, 1324 üncü maddede gösterilen
sıraya tabidir.

**e) Dördüncü sıra**

**MADDE 1393**- (1) Sıra cetvelinin dördüncü sırasına, gemi, cebrî icra
yoluyla satış sırasında bir tersanenin zilyetliğinde bulunuyorsa,
tersane sahibinin, 1013 üncü madde uyarınca kanuni ipotekle veya Türk
Medenî Kanununun 950 nci maddesi uyarınca hapis hakkıyla teminat altına
alınmış alacakları kaydedilir.

**f) Beşinci sıra**

**MADDE 1394**- (1) Sıra cetvelinin beşinci sırasına, takip konusu
gemiye ilişkin gümrük resmi ile diğer vergiler kaydedilir.

**g) Altıncı sıra**

**MADDE 1395**- (1) Sıra cetvelinin altıncı sırasına, akdî veya kanuni
bir rehin hakkı ile teminat altına alınmış olup da 1390 ilâ 1394 üncü
maddelere girmeyen alacaklar kaydedilir.

\(2) Birinci fıkrada sayılan alacaklar, her alacağı teminat altına alan
rehin hakkını düzenleyen kanunda gösterilen sıraya tabidir.

**h) Yedinci sıra**

**MADDE 1396**- (1) Sıra cetvelinin yedinci sırasına, 1352 nci maddede
sayılan deniz alacaklarından 1390 ilâ 1395 inci maddelere girmeyen
alacaklar kaydedilir.

\(2) Birinci fıkrada sayılan alacakların sahipleri, kendi aralarında eşit
hakka sahiptir.

11278

**i) Sekizinci sıra**

**MADDE 1397**- (1) Sıra cetvelinin sekizinci sırasına, İcra ve İflas
Kanununun 206 ncı maddesinin dördüncü fıkrasında sıralanan alacaklar
kaydedilir.

\(2) Birinci fıkrada sayılan alacakların sahipleri, kendi aralarında eşit
hakka sahiptir.

**D) Eşya hakkında**

**I - Hapis hakkı için defter tutulması**

**MADDE 1398**- (1) İcra ve İflas Kanununun 270 ve 271 inci maddeleri,
bu Kanun hükümleri uyarınca eşya üzerinde doğan  hapis hakkının  paraya
 çevrilmesinde de uygulanır.

\(2) İcra ve İflas Kanununun 270 inci maddesinin üçüncü fıkrasında
öngörülen süre, eşya üzerinde doğan hapis haklarının paraya
çevrilmesinde onbeş gündür.

\(3) Eşya üzerinde doğan hapis hakları, teminat altına alınan alacaktan
ayrı ve bağımsız olarak yargılama veya icra konusu yapılamaz.

**II - İlamlı icra**

**MADDE 1399**- (1) Hapis hakkıyla teminat altına alınan alacak, bir
ilama veya ilam niteliğindeki belgeye dayanıyorsa, alacaklı, defterin
tutulmasından başlayarak onbeş gün içinde taşınır rehninin paraya
çevrilmesi yoluyla ilamlı takip yapar. Şu kadar ki, takip konusu ilamda
veya ilam niteliğindeki belgede hapis hakkı da belirtilmemişse, borçlu
hapis hakkına itiraz edebilir. Bu durumda, İcra ve İflas Kanununun 147
nci maddesinin birinci fıkrasının (2) numaralı bendi uygulanır.

**III - İlamsız icra**

**MADDE 1400**- (1) Hapis hakkıyla teminat altına alınan alacak, bir
ilama veya ilam niteliğindeki belgeye dayanmıyorsa, alacaklı, defterin
tutulmasından başlayarak onbeş gün içinde taşınır rehninin paraya
çevrilmesi yoluyla ilamsız takip yapar. Borçlu, alacağa veya hapis
hakkına veya her ikisine birden itiraz edebilir. Bu itiraz hakkında İcra
ve İflas Kanununun 147 nci maddesi uygulanır.

**ALTINCI KİTAP**

**Sigorta Hukuku**

**BİRİNCİ KISIM**

**Genel Hükümler**

**A) Sigorta sözleşmesi**

**I - Temel kavramlar**

**1. Tanım**

**MADDE 1401**- (1) Sigorta sözleşmesi, sigortacının bir prim
karşılığında, kişinin para ile ölçülebilir bir menfaatini zarara uğratan
tehlikenin, rizikonun, meydana gelmesi hâlinde bunu tazmin etmeyi ya da
bir veya birkaç kişinin hayat süreleri sebebiyle ya da hayatlarında
gerçekleşen bazı olaylar dolayısıyla bir para ödemeyi veya diğer
edimlerde bulunmayı yükümlendiği sözleşmedir.

\(2) Ruhsatsız bir şirket ile onun bu durumunu bilerek yapılan sigorta
sözleşmeleri hakkında Türk Borçlar Kanununun 604 ve 605 inci maddeleri
uygulanır. Türkiye’de yerleşik olmayan sigorta şirketleriyle kurulan
sigorta sözleşmelerinde bu hüküm uygulanmaz.

**2. Karşılıklı sigorta**

**MADDE 1402**- (1) Birden çok kişinin birleşerek, içlerinden herhangi
birinin, belli bir rizikonun gerçekleşmesi durumunda doğacak zararlarını
tazmin etmeyi borçlanmaları karşılıklı sigortadır. Karşılıklı sigorta
faaliyeti ancak kooperatif şirket şeklinde yürütülebilir.

11279

**3. Reasürans**

**MADDE 1403**- (1) Sigortacı, sigorta ettiği menfaati, dilediği
şartlarla, tekrar sigorta ettirebilir.

\(2) Reasürans, sigortacının, sigorta ettirene karşı borç ve
yükümlülüklerini ortadan kaldırmaz; sigorta ettirene, tekrar sigorta
yapana karşı, doğrudan dava açmak ve istemde bulunma haklarını vermez.

**4. Geçerli olmayan sigorta**

**MADDE 1404**- (1) Sigorta ettirenin veya sigortalının, kanunun
emredici hükümlerine, ahlâka, kamu düzenine, kişilik haklarına aykırı
bir fiilinden doğabilecek bir zararını teminat altına almak amacıyla
sigorta yapılamaz.

**II - Hükümler**

**1. Sözleşmenin yapılması sırasında susma**

**MADDE 1405**- (1) Sigortacı ile sigorta sözleşmesi yapmak isteyen
kişinin, sözleşmenin yapılması için verdiği teklifname, teklifname
tarihinden itibaren otuz gün içinde reddedilmemişse sigorta sözleşmesi
kurulmuş sayılır.

\(2) Teklifnamenin verilmesi sırasında yapılmış ödemeler, sözleşmenin
yapılmasından sonra prim olarak kabul edilir veya ilk prime sayılır. Bu
ödemeler, sözleşme yapılmadığı takdirde, kesinti yapılmadan, faiziyle
birlikte geri verilir.

\(3) 1483 üncü madde hükmü saklıdır.

**2. Temsil**

**a) Genel olarak**

**MADDE 1406**- (1) Bir kişi, diğer bir kişinin adına onu temsilen
sigorta sözleşmesi yapabilir; temsilci yetkisiz ise ilk sigorta
döneminin primlerinden sorumlu olur.

\(2) Adına sigorta sözleşmesi yapılan kişi, rizikonun gerçekleşmesinden
önce veya 1458 inci madde hükmü saklı kalmak üzere, riziko gerçekleşince
de sözleşmeye sonradan icazet verebilir.

\(3) Başkasının adına yapıldığı anlaşılmayan veya yetkisiz yapılan
sözleşme, menfaati bulunması şartıyla, temsilci adına yapılmış sayılır.

**b) Talimat bulunmaması**

**MADDE 1407**- (1) Temsilci, sigorta ettiren tarafından, sigorta
şartlarıyla ilgili herhangi bir talimat verilmemişse, sigorta
sözleşmesini, sözleşmenin yapıldığı yerdeki mutat şartlara göre yapar.

**3. Sigorta menfaatinin yokluğu**

**MADDE 1408**- (1) Sigorta sözleşmesinin yapılması anında, sigortalanan
menfaat mevcut değilse, sigorta sözleşmesi geçersizdir. Sözleşmenin
yapıldığı anda varolan menfaat, sözleşmenin süresi içinde ortadan
kalkarsa, sözleşme o anda geçersiz olur.

\(2) 1470 inci madde hükmü saklıdır.

**4. Sigortanın kapsamı**

**MADDE 1409**- (1) Sigortacı, sözleşmede öngörülen rizikonun
gerçekleşmesinden doğan zarardan veya bedelden sorumludur.

\(2) Sözleşmede öngörülen rizikolardan herhangi birinin veya bazılarının
sigorta teminatı dışında kaldığını ispat yükü sigortacıya aittir.

11280

**5. Sigorta süresi**

**MADDE 1410**- (1) Süre, sözleşmeyle kararlaştırılmamış ise, taraf
iradeleri, yerel teamül ile hâl ve şartlar göz önünde bulundurularak,
mahkemece belirlenir.

**6. Sigorta dönemi**

**MADDE 1411**- (1) Prim daha kısa zaman dilimlerine göre hesaplanmamış
ise bu Kanuna göre sigorta dönemi bir yıldır.

**7. Sigorta ettiren dışındakilerin bilgisi ve davranışı**

**MADDE 1412**- (1) Kanunda sigorta ettirenin bilgisine ve davranışına
hukuki sonuç bağlanan durumlarda, sigortadan haberi olması şartı ile
sigortalının, temsilci söz konusu ise temsilcinin, can sigortalarında da
lehtarın bilgisi ve davranışı da dikkate alınır.

**8. Fesih ve cayma**

**a) Olağanüstü durumlarda fesih**

**MADDE 1413**- (1) Sigortacının, konkordato ilan etmesi, ilgili sigorta
dalına ilişkin ruhsatının iptâl edilmesi veya sözleşme yapma yetkisinin
kaldırılması gibi hâllerde; sigorta ettiren, bu olguları öğrendiği
tarihten itibaren bir ay içinde sigorta sözleşmesini feshedebilir.

\(2) Primlerin tamamını ödememişken sigorta ettiren konkordato ilan
etmişse, sigortacı, bunu öğrendiği tarihten itibaren, bir aylık bildirim
süresine uyarak, sigorta sözleşmesini feshedebilir.

\(3) Zorunlu sigortalar ile prim ödemesinden muaf hâle gelmiş can
sigortalarına ikinci fıkra uygulanmaz.

**b) Sigorta priminin artırılmasında fesih**

**MADDE 1414**- (1) Sigortacı, sigorta teminatının kapsamında değişiklik
yapmadan, ayarlama şartına dayanarak primi yükseltirse, sigorta ettiren,
sigortacının bildirimini aldığı tarihten itibaren bir ay içinde
sözleşmeyi feshedebilir.

**c) Kısmi fesih ve cayma**

**MADDE 1415**- (1) Sigortacının sigorta sözleşmesini, bazı hükümlerine
ilişkin olarak feshetmesi veya ondan cayması haklı sebeplere dayanıyorsa
ve sigortacının sözleşmeyi geri kalan hükümlerle, aynı şartlarla
yapmayacağı durumdan anlaşılıyorsa, sigortacı sözleşmenin tamamını
feshedebilir veya ondan cayabilir.

\(2) Sigortacı, sözleşmeyi kısmen feshetmiş veya ondan caymışsa, sigorta
ettiren sözleşmenin tamamını feshedebilir veya ondan cayabilir.

**9. Tebliğler ve bildirimler**

**MADDE 1416**- (1) Sigorta ettiren tarafından yapılacak tebliğler ve
bildirimler sigortacıya veya sözleşmeyi yapan ya da yapılmasına aracılık
eden acenteye; sigortacı tarafından yapılan tebliğler ve bildirimler
ise, sigorta ettirenin veya gerektiğinde sigortalının ya da lehtarın
sigortacıya bildirilmiş son adreslerine yapılır.

**10. Olağanüstü durumlar**

**a) Tarafların aczi, takibin semeresiz kalması**

**MADDE 1417**- (1) Sigorta ettiren, aciz hâline düşen veya hakkında
yapılan takip semeresiz kalan sigortacıdan, taahhüdünün yerine
getirileceğine ilişkin teminat isteyebilir. Bu istemden itibaren bir
hafta içinde teminat verilmemiş ise sigorta ettiren sözleşmeyi
feshedebilir.

\(2) Primin ödenmesinden önce acze düşen, iflas eden veya hakkında
yapılan takip semeresiz kalan sigorta ettirene, sigortacının istemiyle,
aynı şartlarla, birinci fıkra hükmü uygulanır.

11281

**b) Sigortacının iflası**

**MADDE 1418**- (1) Sigortacının iflası hâlinde sigorta sözleşmesi sona
erer. Sigortacının iflasından önce ödenmeyen tazminatlar, özel hükümler
saklı kalmak kaydıyla, önce 3/6/2007 tarihli ve 5684 sayılı Sigortacılık
Kanunu gereğince sigortacı tarafından ayrılması gereken teminatlardan,
sonra iflas masasından karşılanır.

\(2) Hak sahipleri iflas masasına İcra ve İflas Kanununun 206 ncı
maddesinin dördüncü fıkrasında düzenlenen üçüncü sırada katılır.

**11. Prim iadesi**

**MADDE 1419**- (1) Sigorta sözleşmesi sona erdiği takdirde, Kanunda
aksi öngörülmemişse, işlemeyen günlere ait ödenmiş primler sigorta
ettirene geri verilir.

**12. Zamanaşımı**

**MADDE 1420**- (1) Sigorta sözleşmesinden doğan bütün istemler,
alacağın muaccel olduğu tarihten başlayarak iki yıl ve 1482 nci madde
hükmü saklı kalmak üzere, sigorta tazminatına ve sigorta bedeline
ilişkin istemler her hâlde rizikonun gerçekleştiği tarihten itibaren
altı yıl geçmekle zamanaşımına uğrar.

\(2) Diğer kanunlardaki hükümler saklıdır.

**III - Tarafların borç ve yükümlülükleri**

**1. Sigortacının borç ve yükümlülükleri**

**a) Rizikoyu taşıma yükümlülüğü**

**aa) Genel olarak**

**MADDE 1421**- (1) Aksine sözleşme yoksa, sigortacının sorumluluğu
primin veya ilk taksidinin ödenmesi ile başlar; kara ve denizde eşya
taşıma işlerine ilişkin sigortalarda, sigortacı, sözleşmenin
yapılmasıyla sorumlu olur.

\(2) 1430 uncu madde hükmü saklıdır.

**bb) İmkânsızlık**

**MADDE 1422**- (1) Sigortacının sorumluluğu başlamadan, sigorta
ettirenin, sigortalının ve can sigortalarında ayrıca lehtarın, fiilleri
ve etkileri olmaksızın rizikonun gerçekleşmesi imkânsızlaşmışsa,
sigortacı prime hak kazanamaz.

**b) Aydınlatma yükümlülüğü**

**MADDE 1423**- (1) Sigortacı ve acentesi, sigorta sözleşmesinin
kurulmasından önce, gerekli inceleme süresi de tanınmak şartıyla
kurulacak sigorta sözleşmesine ilişkin tüm bilgileri, sigortalının
haklarını, sigortalının özel olarak dikkat etmesi gereken hükümleri,
gelişmelere  bağlı  bildirim  yükümlülüklerini sigorta  ettirene  yazılı
olarak bildirir.  Ayrıca,

poliçeden bağımsız olarak sözleşme süresince sigorta ilişkisi bakımından
önemli sayılabilecek olayları ve gelişmeleri sigortalıya yazılı olarak
açıklar.

\(2) Aydınlatma açıklamasının verilmemesi hâlinde, sigorta ettiren,
sözleşmenin yapılmasına ondört gün içinde itiraz etmemişse, sözleşme
poliçede yazılı şartlarla yapılmış olur. Aydınlatma açıklamasının
verildiğinin ispatı sigortacıya aittir.

\(3) Hazine Müsteşarlığı, çeşitli ülkelerin ve özellikle Avrupa
Birliğinin düzenlemelerini dikkate alarak, tüketiciyi aydınlatma
açıklamasının şeklini ve içeriğini belirler.

11282

**c) Sigorta poliçesi verme yükümlülüğü**

**aa) Genel olarak**

**MADDE 1424**- (1) Sigortacı; sigorta sözleşmesi kendisi veya acentesi
tarafından yapılmışsa, sözleşmenin yapılmasından itibaren yirmidört
saat, diğer hâllerde onbeş gün içinde, yetkililerce imzalanmış bir
poliçeyi sigorta ettirene vermekle yükümlüdür. Sigortacı poliçenin geç
verilmesinden doğan zarardan sorumludur.

\(2) Sigorta ettiren poliçesini kaybederse, gideri kendisine ait olmak
üzere, yeni bir poliçe verilmesini sigortacıdan isteyebilir.

\(3) Poliçenin verilmediği hâllerde, sözleşmenin ispatı genel hükümlere
tabidir.

**bb) İçerik**

**MADDE 1425**- (1) Sigorta poliçesi, tarafların haklarını, temerrüde
ilişkin hükümler ile genel ve varsa özel şartları içerir, rahat ve kolay
okunacak biçimde düzenlenir.

\(2) Poliçenin ve zeyilnâmenin eklerinin içeriği teklifnameden veya
kararlaştırılan hükümlerden farklıysa, anılan belgelerde yer alıp
teklifnameden değişik olan ve sigorta ettirenin, sigortalının ve
lehtarın aleyhine öngörülmüş bulunan hükümler geçersizdir.

\(3) Kanunlarda aksine hüküm bulunmadıkça, genel şartlarda sigorta
ettirenin, sigortalının veya lehtarın lehine olan bir değişiklik hemen
ve doğrudan uygulanır. Ancak, bu değişiklik ek prim alınmasını
gerektiriyorsa, sigortacı değişiklikten itibaren sekiz gün içinde prim
farkı isteyebilir. İstenilen prim farkının sekiz gün içinde kabul
edilmemesi hâlinde sözleşme eski genel şartlarla devam eder.

**d) Giderleri ödeme borcu**

**MADDE 1426**- (1) Sigortacı, sigorta ettiren, sigortalı ve lehtar
tarafından, rizikonun, tazminatın veya bedel ödeme borcunun kapsamının
belirlenmesi amacıyla yapılan makul giderleri, bunlar faydasız kalmış
olsalar bile, ödemek zorundadır.

\(2) Eksik sigortanın yapıldığı hâllerde 1462 nci madde hükmü kıyas yolu
ile uygulanır. 

**e) Tazminat ödeme borcu**

**aa) Genel olarak**

**MADDE 1427**- (1) Aynen tazmine ilişkin sözleşme yoksa sigorta
tazminatı nakden ödenir.

\(2) Sigorta tazminatı veya bedeli, rizikonun gerçekleşmesini müteakip ve
rizikoyla ilgili belgelerin sigortacıya verilmesinden sonra sigortacının
edimine ilişkin araştırmaları bitince ve her hâlde 1446 ncı maddeye göre
yapılacak ihbardan kırkbeş gün sonra muaccel olur. Can sigortaları için
bu süre onbeş gündür. Sigortacıya yüklenemeyen bir kusurdan dolayı
inceleme gecikmiş ise süre işlemez.

\(3) Araştırmalar, 1446 ncı maddeye göre yapılacak ihbardan başlayarak üç
ay içinde tamamlanamamışsa; sigortacı, tazminattan veya bedelden mahsup
edilmek üzere, tarafların mutabakatı veya anlaşmazlık hâlinde mahkemece
yaptırılacak ön ekspertiz sonucuna göre süratle tespit edilecek hasar
miktarının veya bedelin en az yüzde ellisini avans olarak öder.

\(4) Borç muaccel olunca, sigortacı ihtara gerek kalmaksızın temerrüde
düşer.

\(5) Sigortacının temerrüt faizi ödeme borcundan kurtulmasını öngören
sözleşme hükümleri geçersizdir.

11283

**bb) Kısmi tazminat ödemeleri**

**MADDE 1428**- (1) Sorumluluk sigortası dışındaki sigortalarda, aksine
sözleşme yoksa, sigorta süresi içinde yapılan kısmi tazminat ödemeleri
sigorta bedelinden düşülür.

\(2) Kısmi zarar hâllerinde taraflar sigorta sözleşmesini
feshedebilirler. Ancak, sigortacı fesih hakkını, kısmi tazminat
ödemesinden sonra kullanabilir.

**cc) Rizikonun gerçekleşmesinde kusur **

**MADDE 1429**- (1) Sigortacı, aksine sözleşme yoksa, sigorta ettirenin,
sigortalının, lehtarın ve bunların hukuken fiillerinden sorumlu
bulundukları kişilerin ihmallerinden kaynaklanan zararları tazmin ile
yükümlüdür. Sigorta ettiren, sigortalı ve tazminat ödenmesini sağlamak
amacıyla bunların hukuken fiillerinden sorumlu oldukları kişiler,
rizikonun gerçekleşmesine kasten sebep oldukları takdirde, sigortacı
tazminat borcundan kurtulur ve aldığı primleri geri vermez.

\(2) 1495, 1503 ve 1504 üncü maddenin ikinci fıkrası hükmü saklıdır.

**2. Sigorta ettirenin borç ve yükümlülükleri**

**a) Prim ödeme borcu**

**aa) Genel olarak**

**MADDE 1430**- (1) Sigorta ettiren, sözleşmeyle kararlaştırılan primi
ödemekle yükümlüdür. Aksine sözleşme yoksa sigorta primi peşin ödenir.
Özel kanunlardaki hükümler saklıdır.

\(2) Sigorta primi nakden ödenir. İlk taksidin nakden ödenmesi şartıyla,
sonraki primler için kambiyo senedi verilebilir; bu hâlde, ödeme kambiyo
senedinin tahsili ile gerçekleşir.

\(3) Sigorta ettiren, sigortacının sorumluluğu başlamadan önce,
kararlaştırılmış primin yarısını ödeyerek sözleşmeden cayabilir.
Sözleşmeden kısmi cayma hâlinde, sigorta ettirenin ödemekle yükümlü
olduğu prim, cayılan kısma ilişkin primin yarısıdır.

**bb) Ödeme zamanı**

**MADDE 1431**- (1) Sigorta priminin tamamının, taksitle ödenmesi
kararlaştırılmışsa ilk taksidin, sözleşme yapılır yapılmaz ve poliçenin
teslimi karşılığında ödenmesi gerekir. Karada ve denizde eşya taşıma
işlerine ilişkin sigortalarda sigorta primi, poliçe henüz düzenlenmemiş
olsa bile, sözleşmenin yapıldığı anda ödenir.

 (2) İzleyen taksitlerin ödeme zamanı, miktarı ve priminin vadesinde
ödenmemesinin sonuçları, poliçe ile birlikte yazılı olarak sigorta
ettirene bildirilir veya bu şartlar poliçe üzerine yazılır.

\(3) Sigorta priminin taksitle ödenmesinin kararlaştırıldığı hâllerde,
riziko gerçekleşince, ödenecek tazminata veya bedele ilişkin primlerin
tümü muaccel olur.

\(4) Başkası lehine yapılan sigortada, prim borcu için sigorta ettirenin
aleyhine yapılan takip semeresiz kalmışsa, zarar sigortalarında
sigortalı, can sigortalarında lehtar, bu durumun sigortacı tarafından
kendilerine bildirilmesi hâlinde, primi ödemeyi üstlenirlerse sözleşme
bu kişilerle devam eder; aksi hâlde, sigortacı sigorta ettirene karşı
sahip olduğu hakları kullanır.

\(5) Sigortacı prim alacağını, 1480 inci madde hükmü saklı kalmak üzere
ödenecek tazminattan veya bedelden düşebilir. Bu hâlde, Türk Borçlar
Kanununun 129 uncu maddesi hükmü sigorta sözleşmeleri hakkında
uygulanmaz.

11284

**cc) Ödeme yeri**

**MADDE 1432**- (1) Sigorta primi, sigorta ettirenin, sözleşmede
gösterilen adresinde ödenir. Sözleşmede başka bir ödeme yeri gösterilmiş
olmasına rağmen, sigorta primi fiilen sigorta ettirenin gösterdiği
adreste ödenegelmekte ise, bu ödeme yerine ilişkin söz konusu şart yok
sayılır.

**dd) Primin indirilmesi**

**MADDE 1433**- (1) Primi etkileyen sebeplerde, rizikonun hafiflemesini
gerektiren değişiklikler meydana gelmişse,  prim indirilir ve gereğinde
geri verilir.

\(2) Sözleşmede öngörülen yüksek primin, sigorta ettirenin, rizikoyu
ağırlaştıran sebeplere ilişkin olarak bildirdiği hususlardaki
yanılmalardan kaynaklanması hâlinde birinci fıkra hükmü geçerlidir.

**ee) Temerrüt**

**MADDE 1434**- (1) 1431 inci maddeye uygun olarak istenilen sigorta
primini ödemeyen sigorta ettiren mütemerrit olur.

\(2) İlk taksidi veya tamamı bir defada ödenmesi gereken prim, zamanında
ödenmemişse, sigortacı, ödeme yapılmadığı sürece, sözleşmeden üç ay
içinde cayabilir. Bu süre, vadeden başlar. Prim alacağının, muacceliyet
gününden itibaren üç ay içinde dava veya takip yoluyla istenmemiş olması
hâlinde, sözleşmeden cayılmış olunur.

\(3) İzleyen primlerden herhangi biri zamanında ödenmez ise, sigortacı
sigorta ettirene, noter aracılığı veya iadeli taahhütlü mektupla on
günlük süre vererek borcunu yerine getirmesini, aksi hâlde, süre
sonunda, sözleşmenin feshedilmiş sayılacağını ihtar eder. Bu sürenin
bitiminde borç ödenmemiş ise sigorta sözleşmesi feshedilmiş olur.
Sigortacının, sigorta ettirenin temerrüdü nedeniyle Türk Borçlar
Kanunundan doğan diğer hakları saklıdır.

\(4) Bir sigorta dönemi içinde sigorta ettirene iki defa ihtar
gönderilmişse sigortacı, sigorta döneminin sonunda hüküm doğurmak üzere
sözleşmeyi feshedebilir. Can sigortalarında indirime ilişkin hükümler
saklıdır.

**b) Beyan yükümlülüğü**

**aa) Sözleşmenin yapılmasında **

**aaa) Genel olarak**

**MADDE 1435**- (1) Sigorta ettiren sözleşmenin yapılması sırasında
bildiği veya bilmesi gereken tüm önemli hususları sigortacıya
bildirmekle yükümlüdür. Sigortacıya bildirilmeyen, eksik veya yanlış
bildirilen hususlar, sözleşmenin yapılmamasını veya değişik şartlarda
yapılmasını gerektirecek nitelikte ise, önemli kabul edilir. Sigortacı
tarafından yazılı veya sözlü olarak sorulan hususlar, aksi ispat
edilinceye kadar önemli sayılır.

**bbb) Yazılı sorular**

**MADDE 1436**- (1) Sigortacı sigorta ettirene, cevaplaması için sorular
içeren bir liste vermişse, sunulan listede yer alan sorular dışında
kalan hususlara ilişkin olarak sigorta ettirene hiçbir sorumluluk
yüklenemez; meğerki, sigorta ettiren önemli bir hususu kötüniyetle
saklamış olsun.

\(2) Sigortacı, liste dışında öğrenmek istediği hususlar varsa bunlar
hakkında da soru sorabilir. Söz konusu soruların da yazılı ve açık
olması gerekir. Sigorta ettiren bu soruları cevaplamakla yükümlüdür.

11285

**ccc) Bağlantı**

**MADDE 1437**- (1) Tazminat ve bedel ödemelerinde, bildirilmeyen veya
yanlış bildirilen bir husus ile rizikonun gerçekleşmesi arasındaki
bağlantı, 1439 uncu maddede öngörülen kurallar uyarınca dikkate alınır. 

**ddd) Sigortacı tarafından gerçek durumun bilinmesi**

**MADDE 1438**- (1) Bildirilmeyen veya yanlış bildirilen bir hususun ya
da olgunun gerçek durumu sigortacı tarafından biliniyorsa, sigortacı
beyan yükümlülüğünün ihlal edilmiş olduğunu ileri sürerek sözleşmeden
cayamaz. İspat yükü sigorta ettirene aittir.

**eee) Yaptırım**

**MADDE 1439**- (1) Sigortacı için önemli olan bir husus bildirilmemiş
veya yanlış bildirilmiş olduğu takdirde, sigortacı 1440 ıncı maddede
belirtilen süre içinde sözleşmeden cayabilir veya prim farkı
isteyebilir. İstenilen prim farkının on gün içinde kabul edilmemesi
hâlinde, sözleşmeden cayılmış kabul olunur. Önemli olan bir hususun
sigorta ettirenin kusuru sonucu öğrenilememiş olması veya sigorta
ettiren tarafından önemli sayılmaması durumu değiştirmez.

\(2) Rizikonun gerçekleşmesinden sonra, sigorta ettirenin ihmali ile
beyan yükümlülüğü ihlal edildiği takdirde, bu ihlal tazminatın veya
bedelin miktarına yahut rizikonun gerçekleşmesine etki edebilecek
nitelikte ise, ihmalin derecesine göre tazminattan indirim yapılır.
Sigorta ettirenin kusuru kast derecesinde ise beyan yükümlülüğünün
ihlali ile gerçekleşen riziko arasında bağlantı varsa, sigortacının
tazminat veya bedel ödeme borcu ortadan kalkar; bağlantı yoksa,
sigortacı ödenen primle ödenmesi gereken prim arasındaki oranı dikkate
alarak sigorta tazminatını veya bedelini öder.

**fff) Caymanın şekli ve süresi**

**MADDE 1440**- (1) Caymanın, sigorta ettirene bir beyanla yöneltilmesi
şarttır.

 (2) Cayma, onbeş gün içinde sigorta ettirene bildirilir. Bu süre
sigortacının bildirim yükümlülüğünün ihlal edilmiş olduğunu öğrendiği
tarihten itibaren başlar.

**ggg) Caymanın hükümleri**

**MADDE 1441**- (1) Cayma hâlinde, sigorta ettiren kasıtlı ise,
sigortacı rizikoyu taşıdığı süreye ait primlere hak kazanır.

**hhh) Cayma hakkının düşmesi**

**MADDE 1442**- (1) Cayma hakkı aşağıdaki hâllerde kullanılamaz:

a\) Cayma hakkının kullanılmasından açıkça veya zımnen vazgeçilmişse.

b\) Caymaya yol açan ihlale sigortacı sebebiyet vermişse.

c\) Sigortacı, sorularından bazıları cevapsız bırakıldığı hâlde
sözleşmeyi yapmışsa.

**bb) Teklifin yapılması ile kabulü arasındaki değişiklikleri beyan
yükümlülüğü **

**MADDE 1443**- (1) Teklifin yapılması ile kabulü arasındaki
değişiklikler hakkında sözleşmenin yapılması sırasındaki beyan
yükümlülüğüne ilişkin madde hükümleri kıyas yoluyla uygulanır.

**cc) Sözleşme süresi içinde**

**aaa) Genel olarak **

**MADDE 1444**- (1) Sigorta ettiren, sözleşmenin yapılmasından sonra,
sigortacının izni olmadan rizikoyu veya mevcut durumu ağırlaştırarak
tazminat tutarının artmasını etkileyici davranış ve işlemlerde
bulunamaz.

11286

\(2) Sigorta ettiren veya onun izniyle başkası, rizikonun gerçekleşme
ihtimalini artırıcı veya mevcut durumu ağırlaştırıcı işlemlerde
bulunursa yahut sözleşme yapılırken açıkça riziko  ağırlaşması  olarak
 kabul edilmiş  bulunan  hususlardan  biri  gerçekleşirse  derhâl;  bu
işlemler bilgisi dışında yapılmışsa, bu hususu öğrendiği tarihten
itibaren en geç on gün içinde durumu sigortacıya bildirir.

**bbb) Sigortacının hakları **

**MADDE 1445**- (1) Sigortacı sözleşmenin süresi içinde, rizikonun
gerçekleşmesi veya mevcut durumun ağırlaşması ihtimalini ya da
sözleşmede riziko ağırlaşması olarak kabul edilebilecek   olayların
 varlığını   öğrendiği   takdirde,  bu   tarihten   itibaren  bir  ay
 içinde sözleşmeyi feshedebilir veya prim farkı isteyebilir. Farkın on
gün içinde kabul edilmemesi hâlinde sözleşme feshedilmiş sayılır.

\(2) Değişikliklerin yapılmasından önceki duruma dönüldüğü takdirde fesih
hakkı kullanılamaz.

\(3) Süresinde kullanılmayan fesih ve prim farkını isteme hakkı düşer.

\(4) Rizikonun artmasına, sigortacının menfaati ile ilişkili bir husus,
sigortacının sorumlu olduğu bir olay veya insanî bir görevin yerine
getirilmesi ve hayat sigortalarında da sigortalının sağlık durumunda
meydana gelen değişiklikler sebep olmuşsa, birinci ilâ üçüncü fıkra
hükümleri uygulanmaz.

 (5) Rizikonun gerçekleşmesinden sonra sigorta ettirenin ihmali
belirlendiği ve değişikliklere ilişkin beyan yükümlülüğünün ihlal
edildiği saptandığı takdirde, söz konusu ihlal tazminat miktarına veya
bedele ya da rizikonun gerçekleşmesine etki edebilecek nitelikte ise,
ihmalin derecesine göre, tazminattan veya bedelden indirim yapılır.
Sigorta ettirenin kastı hâlinde ise meydana gelen değişiklik ile
gerçekleşen riziko arasında bağlantı varsa, sigortacı sözleşmeyi
feshedebilir; bu durumda sigorta tazminatı veya bedeli ödenmez. Bağlantı
yoksa, sigortacı ödenen primle ödenmesi gereken prim arasındaki oranı
dikkate alarak sigorta tazminatını veya bedelini öder.

\(6) Sigortacı, rizikonun gerçekleşmesinden önce, sigorta ettirenin beyan
yükümlülüğünü kasıtlı olarak ihlal ettiğini öğrenince, birinci fıkraya
göre sözleşmeyi feshetse bile, değişikliğin meydana geldiği sigorta
dönemine ait prime hak kazanır.

\(7) Sigortacıya tanınan feshin bildirim süresi veya feshin hüküm ifade
etmesi için verilen süre içinde, yapılan değişiklikle bağlantılı olarak
rizikonun gerçekleşmesi hâlinde, sigorta tazminatı veya bedeli ödenen
primle ödenmesi gereken prim arasındaki oran dikkate alınarak
hesaplanır.

**dd) Riziko gerçekleştiğinde**

**MADDE 1446**- (1) Sigorta ettiren, rizikonun gerçekleştiğini öğrenince
durumu gecikmeksizin sigortacıya bildirir.

\(2) Rizikonun gerçekleştiğine ilişkin bildirimin yapılmaması veya geç
yapılması, ödenecek tazminatta veya bedelde artışa neden olmuşsa,
kusurun ağırlığına göre, tazminattan veya bedelden indirim yoluna
gidilir.

\(3) Sigortacı rizikonun gerçekleştiğini daha önce fiilen öğrenmişse,
ikinci fıkra hükmünden yararlanamaz.

11287

**c) Bilgi verme ve araştırma yapılmasına izin verme yükümlülüğü**

**MADDE 1447**- (1) Sigorta ettiren, rizikonun gerçekleşmesinden sonra,
sözleşme uyarınca veya sigortacının istemi üzerine, rizikonun veya
tazminatın kapsamının belirlenmesinde gerekli ve sigorta ettirenden
beklenebilecek olan her türlü bilgi ile belgeyi sigortacıya makul bir
süre içinde sağlamak zorundadır. Ayrıca, sigorta ettiren, aldığı bilgi
ve belgenin niteliğine göre, rizikonun gerçekleştiği veya diğer ilgili
yerlerde sigortacının inceleme yapmasına izin vermekle ve kendisinden
beklenen uygun önlemleri almakla yükümlüdür.

\(2) Bu yükümlülüğün ihlal edilmesi sebebiyle ödenecek tutar artarsa,
kusurun ağırlığına göre tazminattan indirim yapılır.

**d) Zararı önleme, azaltma ve sigortacının rücu haklarını koruma
yükümlülüğü**

**MADDE 1448**- (1) Sigorta ettiren, rizikonun gerçekleştiği veya
gerçekleşme ihtimalinin yüksek olduğu durumlarda, zararın önlenmesi,
azaltılması, artmasına engel olunması veya sigortacının üçüncü kişilere
olan rücu haklarının korunabilmesi için, imkânlar ölçüsünde önlemler
almakla yükümlüdür. Sigorta ettiren, sigortacının bu konudaki
talimatlarına olabildiğince uymak zorundadır. Birden çok sigortacının
varlığı ve bunların birbirlerine aykırı talimatlar vermeleri hâlinde,
sigorta ettiren, bu talimatlardan zararın azaltılması ve rücu haklarının
korunması bakımından en uygun olanını dikkate alır.

 (2) Bu yükümlülüğe aykırılık sigortacı aleyhine bir durum yaratmışsa,
kusurun ağırlığına göre tazminattan indirim yapılır.

\(3) Sigortacı sigorta ettirenin birinci fıkra gereğince yaptığı makul
giderleri, bunlar faydasız kalmış olsalar bile, sigorta tazminatından
veya bedelinden ayrı olarak tazmin etmekle yükümlüdür. Eksik sigortanın
yapıldığı hâllerde 1462 nci madde hükmü kıyas yoluyla uygulanır.

\(4) Sigortacı, sigorta ettirenin istemi üzerine giderlerin karşılanması
amacıyla gerekli tutarı avans olarak ödemek zorundadır.

**e) Sözleşmede öngörülen yükümlülüklerin ihlali**

**MADDE 1449**- (1) Sigortacıya karşı yerine getirilmesi gereken ve
sözleşmeden doğan bir yükümlülüğün ihlali hâlinde, bu Kanunda ve diğer
kanunlarda yer alan özel düzenlemeler hariç olmak üzere, sigortacının
sözleşmeyi kısmen veya tamamen feshederek ifadan kurtulabileceğine
ilişkin hükümler, ihlalde kusur bulunmaması hâlinde sonuç doğurmaz.

\(2) İhlal kusura dayandığı takdirde, durumun öğrenildiği tarihten
itibaren bir ay içinde kullanılmayan fesih hakkı düşer; meğerki, Kanun
farklı bir süre öngörmüş olsun.

\(3) Sigortacı ihlalin, rizikonun gerçekleşmesine ve sigortacının yerine
getirmesi gereken edimin kapsamına etki etmediği durumlarda, sözleşmeyi
feshedemez.

**B) Kanun hükümlerinin uygulama alanı**

**MADDE 1450**- (1) Sosyal güvenlik kurumları ile yapılan sözleşmeler
hakkında, kendi kanunlarında aksine hüküm bulunmadıkça, bu Kanun
hükümleri uygulanmaz.

**C) Sigorta sözleşmeleri hakkında uygulanacak hükümler**

**MADDE 1451**- (1) Bu Kanunda hüküm bulunmayan hâllerde sigorta
sözleşmesi hakkında Türk Borçlar Kanunu hükümleri uygulanır.

**D) Koruyucu hükümler**

**MADDE 1452**- (1) 1404 ve 1408 inci madde hükümleriyle 1429 uncu
maddenin birinci fıkrasının ikinci cümlesine aykırı sözleşmeler
geçersizdir.

11288

\(2) 1418 ve 1420 nci maddeler ile 1430 uncu maddenin ikinci fıkrası
hükmüne aykırı sözleşme şartları geçersizdir.

\(3) 1405, 1409, 1413 ilâ 1417, 1419, 1421, 1422 ilâ 1426 ncı maddeler,
1427 nci maddenin ikinci ilâ beşinci fıkraları, 1428 inci madde, 1430
uncu maddenin birinci ve üçüncü fıkraları, 1431 inci maddenin birinci,
ikinci ve dördüncü fıkraları ve 1433 ilâ 1449 uncu madde hükümleri,
sigorta ettiren, sigortalı ve lehtar aleyhine değiştirilemez;
değiştirilirse bu Kanun hükümleri uygulanır.

**İKİNCİ KISIM**

**Sigorta Türlerine İlişkin Özel Hükümler**

**BİRİNCİ BÖLÜM**

**Zarar Sigortaları**

**A) Mal sigortaları**

**I - Menfaat ve kapsam**

**1. Genel olarak**

**MADDE 1453**- (1) Rizikonun gerçekleşmemesinde menfaati bulunanlar, bu
menfaatlerini mal sigortası ile teminat altına alabilirler.

\(2) Rizikonun gerçekleşmesi sonucu doğan kazanç kaybı ile sigorta edilen
malın ayıbından doğan hasarlar, aksine sözleşme yoksa, sigorta
kapsamında değildir. Mal bağlamında kazancın, makul sınırı aşan kısmı
sigorta edilemez.

\(3) Mal sigortası niteliğindeki grup sigortalarında; mal girmesi veya
çıkması sebebiyle mal topluluğunda değişiklikler meydana gelmiş olsa
bile, sözleşme bütün hükümleriyle geçerlidir.

\(4) Mal topluluğu için yapılan mal sigortası, topluluğa dâhil münferit
parçaları da kapsar.

**2. Başkası lehine sigorta**

**MADDE 1454**- (1) Sigorta ettiren, üçüncü bir kişinin menfaatini, onun
adını belirterek veya belirtmeyerek, sigorta ettirebilir. Sigorta
sözleşmesinden doğan haklar sigortalıya aittir. Sigortalı, aksine
sözleşme yoksa, sigorta tazminatının ödenmesini sigortacıdan isteyebilir
ve onu dava edebilir.

\(2) Üçüncü kişinin adının belirtildiği durumlarda, tereddüt hâlinde,
sigorta ettirenin, üçüncü kişinin temsilcisi olarak değil, kendi adına
fakat üçüncü kişi lehine hareket ettiği kabul edilir.

\(3) Sözleşmede, sigortanın kimin menfaati için yaptırıldığı açık da
bırakılabilir. “Kimin olacaksa onun lehine” yapılan böyle bir
sigortanın, üçüncü kişi lehine yaptırıldığı anlaşılırsa, ikinci fıkra
hükmü uygulanır.

**3. Müşterek menfaatlerin sigortası**

**MADDE 1455**- (1) Bir malın veya o mala ilişkin bir hakkın yalnız bir
kısmında menfaat sahibi olan kişi, kendisine ait kısımdan fazlasını da
sigorta ettirmişse, sigortanın bu fazlaya ilişkin kısmı, sigorta
ettirenle aynı menfaati olanlar lehine yapılmış sayılır.

**4. Menfaat üzerinde sınırlamalar**

**a) Sınırlı ayni hak**

**MADDE 1456**- (1) Sınırlı ayni hak ile takyit edilmiş bir mal
üzerindeki, malike ait menfaat sigortalandığı takdirde, kanunda aksi
öngörülmemişse, sınırlı ayni hak sahibinin hakkı sigorta tazminatı
üzerinde de devam eder.

11289

\(2) Sigortacıya, mal üzerinde sınırlı ayni hak bulunduğu bildirildiği
takdirde, ayni hak sahiplerinin izni bulunmadıkça, sigortacı sigorta
tazminatını sigortalıya ödeyemez. Ayni hakkın sicille alenileştiği veya
sigortacının bunu bildiği durumlarda bildirime gerek yoktur. Sigortalı
menfaate konu malın tamiri veya eski hâline getirilmesi amacıyla ve
teminat gösterilmesi şartıyla, tazminat sigortalıya ödenebilir.

 (3) İkinci fıkra hükmüne aykırı hareket eden sigortacı, sınırlı ayni
hak sahipleri ödemeye sonradan yazılı onay verdikleri takdirde, bunlara
karşı sorumluluktan kurtulur.

\(4) Sigortacı, sigorta ettirenin prim ödeme borcunda temerrüde düştüğünü
ve prim farkı istemi dolayısıyla sigorta ettirene ihtarda bulunduğunu,
ayni hakkını kendisine bildirmiş olan ve kendisi tarafından bilinen ayni
hak sahiplerine de bildirir.

\(5) Sigorta ettiren veya sigortacı tarafından sözleşme feshedildiğinde
veya sözleşmeden cayıldığında; sigortacı, fesih veya cayma bildirimi
kendisi tarafından yapılmışsa, söz konusu bildirim tarihinden, diğer
hâllerde sözleşmenin sona ermesinden itibaren, onbeş gün içinde, durumu
sınırlı ayni hak sahiplerine bildirir. Sigorta sözleşmesi, ayni hak
sahipleri yönünden sözleşmenin sona ermesinden itibaren onbeş gün süre
ile geçerli olur. Durumu öğrenen ayni hak sahibi, bu onbeş gün içinde
sözleşmeye devam edeceğini sigortacıya bildirmediği takdirde, sigorta
sözleşmesi, ayni hak sahibi için de geçersiz hâle gelir. Ayni hak sahibi
sözleşmeye devam etmek isterse, sigortacı haklı bir neden olmadığı
sürece bu istemi reddedemez.

\(6) Sigortacı, istem üzerine, sınırlı ayni hak sahibi olduğunu bildiren
kişiye sigorta koruması ile sigorta bedelinin miktarı hakkında bilgi
verir.

\(7) Hak sahipliğini sigortacıya bildiren sınırlı ayni hak sahibi
hakkında da 1416 ncı madde uygulanır.

\(8) Bu madde hükümleri sigorta ettiren lehine kurulmuş sınırlı ayni
haklar için uygulanmaz.

**b) Haciz **

**MADDE 1457**- (1) Sigortalı mal haczedilirse, sigortacı, zamanında
bilgilendirilmek şartıyla, sigorta tazminatını icra müdürlüğüne ödeyerek
borcundan kurtulur. Bir malın haczinde, icra memuru, borçludan söz
konusu malların sigortalı olup olmadığını, sigortalı ise, hangi
sigortacı tarafından sigorta edildiğini sorar; haczedilen malın
sigortalı olduğunu öğrendikten sonra, sigorta tazminatının diğer bir
bildirime kadar ancak icra müdürlüğüne ödenilmesiyle borçtan
kurtulacağını sigortacıya ihtar eder.

**II - Geçmişe etkili sigorta**

**MADDE 1458**- (1) Sigorta, sigorta koruması sözleşmenin yapılmasından
önceki bir tarihten itibaren sağlanacak şekilde yapılabilir. Ancak,
rizikonun gerçekleştiği veya gerçekleşme ihtimalinin ortadan kalkmış
olduğu, sözleşmenin yapılması sırasında, sigortacı ile sigorta ettiren
ve sigortadan haberi olmak şartıyla, sigortalı tarafından biliniyorsa
sözleşme geçersizdir. Rizikonun gerçekleştiği veya gerçekleşme
ihtimalinin ortadan kalktığının sigorta ettiren veya sigortalı
tarafından bilinip sigortacı tarafından bilinmediği durumlarda,
sigortacı sözleşme ile bağlı olmamakla birlikte, ödenmesi gereken primin
tamamına hak kazanır.

11290

**III - Tazminat ilkesi**

**1. Genel olarak **

**MADDE 1459**- (1) Sigortacı, sigortalının uğradığı zararı tazmin eder.

**2. Sigorta değeri**

**MADDE 1460**- (1) Sigorta değeri sigorta olunan menfaatin tam
değeridir.

**3. Sigorta bedeli**

**MADDE 1461**- (1) Sigortacının sorumluluğu sigorta bedeli ile
sınırlıdır. Sigorta bedeli, rizikonun gerçekleştiği andaki sigortalı
menfaatin değerini aşsa bile, sigortacı uğranılan zarardan fazlasını
ödemez.

\(2) Aynen tazmini öngören yeni değer sigortaları hakkında birinci fıkra
hükmü uygulanmaz.

**4. Hükümleri**

**a) Eksik sigorta**

**MADDE 1462**- (1) Sigorta bedeli, sigorta değerinden az olduğu
takdirde, sigorta edilmiş menfaatin bir kısmının zarara uğraması hâlinde
sigortacı, aksine sözleşme yoksa, sigorta bedelinin sigorta değerine
olan oranına göre tazminat öder.

**b) Aşkın sigorta**

**MADDE 1463**- (1) Sigorta bedeli sigorta olunan menfaatin değerinin
üstünde ise, aşan kısım geçersizdir. Bu sebeple, sigorta bedeli ile
sigorta priminin onu karşılayan kısmı indirilir ve tahsil edilmiş fazla
prim geri verilir.

\(2) Sigorta ettirenin, mali çıkar sağlamak amacıyla kötüniyetle yaptığı
aşkın sigorta sözleşmesi geçersizdir. Sözleşme yapılırken geçersizliği
bilmeyen sigortacı, durumu öğrendiği sigorta döneminin sonuna kadar
prime hak kazanır.

**c) Takseli sigorta**

**MADDE 1464**- (1) Taraflar sözleşme ile sigorta değerini belirli bir
para olarak belirlemişlerse, bu para taraflar arasında, sigorta değeri
için esas olur.

\(2) Takse esaslı şekilde fahiş ise, sigortacı taksenin indirilmesini
isteyebilir. Umulan kazanç takselenmiş ise, taksenin sözleşme yapıldığı
sırada ticari tahminlere göre elde edilmesi mümkün görülen kazancı
aşması hâlinde sigortacı bunun indirilmesini isteyebilir.

**d) Birden çok sigorta**

**aa) Kural**

**MADDE 1465**- (1) Aynı menfaatin, aynı rizikolara karşı, aynı süre
için, birden çok sigortacıya, aynı veya farklı tarihlerde sigorta
ettirilmesi hâlinde sigorta ettirene sigorta bedelinden daha fazlası
ödenmez.

\(2) Birden çok sigortada, sigorta ettiren, sigortacılardan herbirine hem
rizikonun gerçekleştiğini hem de aynı menfaat için yapılan diğer
sigortaları bildirir. Bu hükme aykırılık hâlinde 1446 ncı madde hükmü
uygulanır.

**bb) Müşterek sigorta**

**MADDE 1466**- (1) Bir menfaat birden çok sigortacı tarafından aynı
zamanda, aynı süreler için ve aynı rizikolara karşı sigorta edilmişse,
yapılan birden çok sigorta sözleşmesinin hepsi, ancak sigorta olunan
menfaatin değerine kadar geçerli sayılır. Bu takdirde sigortacılardan
her biri, sigorta bedellerinin toplamına göre, sigorta ettiği bedel
oranında sorumlu olur.

11291

 (2) Sözleşmelere göre sigortacılar müteselsilen sorumlu oldukları
takdirde, sigortalı, uğradığı zarardan fazla bir para isteyemeyeceği
gibi, sigortacılardan her biri yalnız kendi sözleşmesine göre ödemekle
yükümlü olduğu bedele kadar sorumlu olur. Bu hâlde ödemede bulunan
sigortacının diğer sigortacılara karşı haiz olduğu rücu hakkı,
sigortacıların sigortalıya sözleşme hükümlerine göre ödemek zorunda
oldukları bedeller oranındadır.

**cc) Çifte sigorta**

**MADDE 1467**- (1) Değerinin tamamı sigorta olunan bir menfaat,
sonradan aynı veya farklı kişiler tarafından, aynı rizikolara karşı,
aynı süreler için sigorta ettirilemez; sigorta ettirilmişse, sigorta
ancak aşağıdaki hâl ve şartlarda geçerli sayılır:

a\) Sonraki ve önceki sigortacılar onay verirlerse; bu takdirde, sigorta
sözleşmeleri aynı zamanda yapılmış sayılarak riziko gerçekleştiğinde
sigorta bedeli, 1466 ncı maddede gösterilen oranda sigortacılar
tarafından ödenir.

b\) Sigorta ettiren, önceki sigortadan doğan haklarını ikinci sigortacıya
devir veya o haklardan feragat etmişse; bu takdirde, devir veya
feragatin ikinci sigorta poliçesine yazılması şarttır; yazılmazsa ikinci
sigorta sözleşmesi geçersiz sayılır.

c\) Sonraki sigortacının, ancak önceki sigortacının ödemediği tazminattan
sorumluluğu şart kılınmış ise; bu hâlde önceden yapılmış olan sigortanın
ikinci sigorta poliçesine yazılması gerekir; yazılmazsa, ikinci sigorta
sözleşmesi geçersiz sayılır.

**dd) Kısmi sigorta**

**MADDE 1468**- (1) Sigorta olunan menfaatin değeri önceki sözleşmeyle
tamamen teminat altına alınamamışsa bu menfaat, geri kalan değerine
kadar bir veya birkaç defa daha sigorta ettirilebilir. Bu takdirde, o
menfaati sonradan sigorta eden sigortacılar, bakiyeden dolayı
sözleşmenin yapılış tarihleri sırasıyla sorumlu olurlar. Aynı günde
yapılmış olan sözleşmeler, aynı anda yapılmış sayılır.

**e) Sigortacının sigortalanan menfaati inceleyebilmesi**

**MADDE 1469**- (1) Sigortacı, sigorta süresi içinde sigortalı menfaatin
değerini inceleyebilir.

**IV - Sigorta edilen menfaatin sahibinin değişmesi **

**MADDE 1470**- (1) Sigorta edilen menfaatin sahibinin değişmesi
hâlinde, aksine sözleşme yoksa, sigorta ilişkisi sona erer.

**V - Zarar gören mal ve zararın gerçekleştiği yerde değişiklik
yapmama**

**MADDE 1471**- (1) Sigorta ettiren, hasarın saptanmasından önce, hasar
konusu yerde ve malda, hasar sebebinin veya zarar miktarının
belirlenmesini güçleştirecek veya engelleyecek bir değişiklik yapamaz;
meğerki, bu değişiklik sigortacının onayı veya zararı azaltma amacı ile
yapılmış olsun.

\(2) Bu yükümlülüğün kusurlu ihlalinde, ihlal ile zarar arasında illiyet
bulunması şartıyla, kusurun ağırlığına göre tazminattan indirime
gidilir.

11292

**VI – Halefiyet**

**MADDE 1472**- (1) Sigortacı, sigorta tazminatını ödediğinde, hukuken
sigortalının yerine geçer. Sigortalının, gerçekleşen zarardan dolayı
sorumlulara karşı dava hakkı varsa bu hak, tazmin ettiği bedel kadar,
sigortacıya intikal eder. Sorumlulara karşı bir dava veya takip
başlatılmışsa, sigortacı, mahkemenin veya diğer tarafın onayı
gerekmeksizin, halefiyet kuralı uyarınca, sigortalısına yaptığı ödemeyi
ispat ederek, dava veya takibi kaldığı yerden devam ettirebilir.

\(2) Sigortalı, birinci fıkraya göre sigortacıya geçen haklarını ihlal
edici şekilde davranırsa, sigortacıya karşı sorumlu olur. Sigortacı
zararı kısmen tazmin etmişse, sigortalı kalan kısımdan dolayı
sorumlulara karşı sahip olduğu başvurma hakkını korur.

**B) Sorumluluk sigortaları**

**I - Genel hükümler**

**1. Sözleşmenin konusu ve kapsamı**

**MADDE 1473**- (1) Sigortacı sorumluluk sigortası ile, sözleşmede
aksine hüküm yoksa, sigortalının sözleşmede öngörülen ve zarar daha
sonra doğsa bile, sigorta süresi içinde gerçekleşen bir olaydan
kaynaklanan sorumluluğu nedeniyle zarar görene, sigorta sözleşmesinde
öngörülen miktara kadar tazminat öder.

\(2) Sigorta, sigortalının işletmesi ile ilgili sorumluluğu için
yaptırılmışsa, sözleşmede aksine  hüküm   yoksa  bu  sigorta,
sigortalının  temsilcisi  ile  işletmenin  veya  işletmenin bir kısmının
yönetiminde, denetiminde ve işletmede çalıştırılan kişilerin
sorumluluğunu da karşılar. Bu durumda sigorta bu kişilerin lehine
yapılmış sayılır.

**2. Hukuki koruma**

**MADDE 1474**- (1) Sigortalı aleyhine bir istem ileri sürüldüğünde,
isteme ilişkin makul giderler sigortacı tarafından karşılanır; sigorta
bedelini aşan giderlerin ödenebilmesi için sözleşmede hüküm
bulunmalıdır.

\(2) Sigortacı, sigortalının istemi üzerine, giderler için avans vermek
zorundadır.

**3. Bildirim yükümlülüğü**

**MADDE 1475**- (1) Sigortalı sorumluluğunu gerektirecek olayları, on
gün içinde, sigortacıya bildirir.

\(2) Sigortalı kendisine yöneltilen istemi, aksi kararlaştırılmamışsa
derhâl sigortacıya bildirir. Bu bildirim üzerine veya zarar görenin
sigortacıya doğrudan başvurması hâlinde 1427 nci madde uygulanır.

\(3) Bildirim yükümlülüğünün ihlali hâlinde, 1446 ncı maddenin ikinci ve
üçüncü fıkra hükümleri kıyas yolu ile uygulanır.

**4. Sigortacının yardımları**

**MADDE 1476**- (1) Sigortacı, 1475 inci maddeye uygun olarak bildirimde
bulunulması tarihinden itibaren beş gün içinde, zarara uğrayanın
istemleriyle ilgili olarak ve sigortalının adına, fakat sorumluluk ve
tüm giderler kendisine ait olmak üzere, gerekli hukuki işlemlerin
gerçekleştirilip, kararların alınmasını ve ayrıca savunmaya yardımda
bulunmayı üstlenip üstlenmeyeceğini sigortalıya bildirir; aksi hâlde bu
maddenin dördüncü fıkrası uygulanır.

 (2) Birinci fıkrada belirlenen sürenin sonuna kadar yapılması zorunlu
işlemleri sigortalı yürütür.

11293

\(3) Sigortacı birinci fıkra anlamında üstlenmede bulunmuşsa,
sigortalının hak ve menfaatlerini gözetir.

\(4) Sigortacı bildirimde bulunmamışsa, sigortalı aleyhine kesinleşen
tazminatı öder. Ancak, sigortalının sigortacının onayını almadan yaptığı
sulh sözleşmesi, bildirimden itibaren onbeş gün içinde onay
verilmemişse, sigortacıya karşı geçersizdir; sigortacı haklı olmayan
sebeplerle sulhe onay vermekten kaçınamaz.

**5. Kasten neden olma**

**MADDE 1477**- (1) Sigortacı, sigortalının, sorumluluk konusu olayı
kasten gerçekleştirmesinden doğan zararlardan sorumlu olmaz.

**6. Doğrudan dava hakkı**

**MADDE 1478**- (1) Zarar gören, uğradığı zararın sigorta bedeline kadar
olan kısmının tazminini, sigorta sözleşmesi için geçerli zamanaşımı
süresi içinde kalmak şartıyla, doğrudan sigortacıdan isteyebilir.

**7. Sigortacının zarar görenden bilgi alma hakkı**

**MADDE 1479**- (1) Sigortacı, zarara sebep olan olayın ve zarar
miktarının belirlenmesi amacıyla, zarar görenden bilgi isteyebilir.
Zarar gören, sağlanması ihtimali bulunan ve istenilmesi haklı
görülebilecek ilgili tüm belgeleri sigortacıya vermek zorundadır. Zarar
görenin bu zorunluluğa uymaması hâlinde, durumun zarar görene yazılı
bildirilmiş olması kaydıyla, sigortacının sorumluluğu, zorunluluk yerine
getirilmiş olsaydı ödemek zorunda kalacağı miktarla sınırlıdır.

**8. Takas **

**MADDE 1480**- (1) Sigortacı, zarar görene ödeyeceği sigorta
tazminatını, sigorta sözleşmesinden doğan alacakları ile takas edemez.

**9. Halefiyet**

**MADDE 1481**- (1) Sigortacı, sigorta tazminatını ödedikten sonra
hukuken sigortalı yerine geçer. Sigortalının gerçekleşen zarardan dolayı
sorumlulara karşı dava hakkı varsa bu hak, tazmin ettiği bedel tutarında
sigortacıya ait olur.

\(2) Sorumlulara karşı bir dava veya takip başlatılmışsa, sigortacı,
mahkemenin veya diğer tarafın onayı gerekmeksizin, halefiyet kuralı
gereğince, sigortalısına yaptığı ödemeyi ispat ederek, dava veya takibi
kaldığı yerden devam ettirebilir.

\(3) Sigortalı veya zarar gören, birinci fıkra gereğince sigortacıya
geçen haklarını ihlal edici şekilde davranırsa, sigortacıya karşı
sorumlu olur.

**10. Zamanaşımı**

**MADDE 1482**- (1) Sigortacıya yöneltilecek tazminat istemleri, sigorta
konusu olaydan itibaren on yılda zamanaşımına uğrar.

**II - Zorunlu sorumluluk sigortaları**

**1. Sözleşme yapma zorunluluğu**

**MADDE 1483**- (1) Sigortacılar, diğer kanunlardaki hükümler saklı
kalmak üzere, faaliyet gösterdikleri dalların kapsamında bulunan zorunlu
sigortaları yapmaktan kaçınamazlar.

11294

**2. Zarar görenle ilişkide ifa yükümlülüğü**

**MADDE 1484**- (1) Sigortacı, sigortalıya karşı ifa borcundan tamamen
veya kısmen kurtulmuş olsa da, zarar gören bakımından ifa borcu, zorunlu
sigorta miktarına kadar devam eder.

\(2) Sigorta ilişkisinin sona ermesi, zarar görene karşı ancak,
sigortacının sözleşmenin sona erdiğini veya ereceğini yetkili mercilere
bildirmesinden bir ay sonra hüküm doğurur.

\(3) Zarar, sosyal güvenlik kurumları tarafından karşılandığı ölçüde
sigortacının sorumluluğu sona erer. 

**III - Sorumluluk sigortalarına uygulanacak hükümler**

**MADDE 1485**- (1) Sorumluluk sigortalarına genel hükümlerle birlikte,
1454 üncü ve 1458 inci maddeler, 1466 ncı maddenin birinci fıkrası ve
1471 inci madde de uygulanır.

**C) Koruyucu hükümler**

**MADDE 1486**- (1) 1453 üncü maddenin ikinci fıkrasının ikinci cümlesi,
1458 inci maddenin birinci fıkrasının ikinci cümlesi, 1459 ve 1461 inci
maddeler, 1463 üncü maddenin birinci fıkrası, 1472 ve 1477 nci madde
hükümlerine aykırı yapılan sözleşmeler geçersizdir.

\(2) 1456 ncı maddenin birinci fıkrası, 1465 ilâ 1468, 1479, 1480, 1482,
1484 ve 1485 inci madde hükümlerine aykırı sözleşme şartları
geçersizdir.

\(3) 1471 inci maddenin ikinci fıkrası, 1474 ilâ 1476 ncı madde hükümleri
sigortalı aleyhine değiştirilemez; değiştirilirse bu Kanun hükümleri
uygulanır.

**İKİNCİ BÖLÜM**

**Can Sigortaları**

**A) Hayat sigortası**

**I - Tanım**

**MADDE 1487**- (1) Hayat sigortası ile sigortacı, belli bir prim
karşılığında, sigorta ettirene veya onun belirlediği kişiye,
sigortalının ölümü veya hayatta kalması hâlinde, sigorta bedelini
ödemeyi üstlenir.

\(2) Hayatı sigorta edilen kimse, ilk primin ödenmesinden önce ölmüşse
sigorta sözleşmesi geçersizdir.

**II - Tontin**

**MADDE 1488**- (1) Birden çok kişi tarafından verilen katkı payları ile
oluşturulan varlıkların, belirli bir tarihte hayatta kalanlar ve ölenin
önceden belirlemiş olması hâlinde, lehtarlar arasında paylaştırılması
ilkesi uyarınca tontinler kurulabilir.

**III - Sözleşmeden cayma**

**MADDE 1489**- (1) Sigorta ettiren, sigortacının kendisine cayma
hakkını kullanabileceğini bildirmesinden itibaren onbeş gün içinde
sözleşmeden cayabilir. Bilgilendirmenin yapıldığı sigortacı tarafından
ispatlanır. Bilgilendirme yapılmamışsa cayma hakkı ilk primin
ödenmesinden bir ay sonra sona erer.

\(2) 1430 uncu madde hükmü saklıdır.

**IV - Hayatı sigorta edilecek kişi**

**MADDE 1490**- (1) Sigorta ettiren, kendisinin veya başkasının
hayatını, ölüm veya hayatta kalma ihtimallerine karşı sigorta
ettirebilir.

11295

\(2) Başkasının hayatı üzerine sigorta yapılabilmesi için, o kişinin
hayatının devamında lehtarın menfaatinin bulunması şarttır. Ayrıca, ölüm
ihtimaline karşı yapılan sigortalarda, sigorta bedelinin mutat cenaze
giderlerini aşması hâlinde sigortalının veya varsa kanuni temsilcisinin
yazılı izni gerekir. Sigortalı onbeş yaşından büyükse kanuni temsilcinin
dışında ayrıca onun da izni alınır. İzin olmadan yapılan sözleşme,
icazet verilmediği takdirde geçersizdir.

\(3) Kanuni temsilcinin lehtar olarak atadığı veya kendisinin sigorta
ettiren olduğu durumlarda, kanuni temsilcinin iznin verilmesinde
sigortalıyı temsil yetkisi yoktur.

\(4) Menfaat şartının sözleşmenin yapılmasından sonra ortadan kalkması
hâlinde sözleşme o andan itibaren geçersiz hâle gelir; ancak, sigorta
ettirene iştira değeri ödenir.

**V - Sigorta değeri**

**MADDE 1491**- (1) Bir kimsenin hayatı bir veya birkaç sigortacı
tarafından çeşitli bedeller üzerine sigorta ettirilebilir.

\(2) Ödenecek bedelin lehtarın maddi menfaatinden daha fazla olduğu
durumlarda, aşan kısım sigortalının lehine yapılmış sayılır.

\(3) 1472 nci madde hükmü hayat sigortalarında uygulanmaz. Hayat
sigortası sözleşmesi gereği,  sigorta  şirketinden   kararlaştırılan
  sigorta  bedelini tahsil  eden sigorta  ettiren  ve mirasçıları ile
rizikoya muhatap olan kişilerin mirasçılarının, rizikonun
gerçekleşmesine neden olan üçüncü kişiye karşı sahip olduğu tazminat
alacağını sigorta şirketine temlik etmeleri geçersizdir.

**VI - Doktor incelemesi**

**MADDE 1492**- (1) Sigorta ettiren ile sigortacı arasında, sigorta
edilecek kişinin doktor incelemesinden geçmesi kararlaştırılmış olsa
bile, sigortacı sigortalanacak kişiyi bu incelemeyi yaptırmaya
zorlayamaz.

**VII - Lehtar**

**1. Atanması ve değiştirilmesi**

**MADDE 1493**- (1) Sigorta ettiren, 1490 ıncı maddenin ikinci ve üçüncü
fıkraları saklı kalmak üzere, gerçek ya da tüzel kişi lehine sigorta
sözleşmesi yapabilir.

\(2) Sigorta ettiren, atadığı lehtarı sigortacıya bildirir.

\(3) Lehtarın sigortacıya bildirilmemiş olması hâlinde, sigortacı
iyiniyetle yaptığı ödeme ile borcundan kurtulur.

\(4) Sigorta ettiren, değiştirme hakkından vazgeçtiğini sigorta
poliçesine yazdırmakla beraber sigorta poliçesini lehtara teslim
etmişse, o kişiyi değiştiremez. Tereddüt hâlinde, sigorta ettirenin
lehtarı değiştirme hakkını saklı tuttuğu kabul edilir. Sigorta ettirenin
lehtarı değiştirme hakkından açıkça vazgeçtiği ve sigorta poliçesinin
lehtara verildiği hâllerde bile, mirasçılıktan çıkarma veya hibeden rücu
hâlleri gerçekleşmiş yahut ilgililer arasında o kişinin lehtar olarak
atanmasına ilişkin sebep ortadan kalkmış ise lehtar değiştirilebilir.

\(5) Lehtar atanması ve lehtar değişiklikleri sigortacının iznine bağlı
değildir.

\(6) Lehtarın değiştirilemeyeceği durumlarda, sigorta ettiren tarafından
ayrılma ve ödünç alma hakları kullanıldığı takdirde, ödenecek tutar
üzerinde lehtar hak sahibi olduğu gibi, rizikonun gerçekleşmesinden önce
sigortacının iflası sonucu ödenecek miktar üzerinde de, aksi
kararlaştırılmadıkça, lehtar hak sahibidir.

\(7) Sigortacıdan edimi istem ve tahsil yetkisi, aksi
kararlaştırılmadıkça, lehtara aittir.

11296

**2. Lehtar atanmasına ilişkin yorum kuralı**

**MADDE 1494**- (1) Ölüm rizikosuna karşı yapılmış sigortalarda, birden
fazla kişi payları belirtilmeksizin lehtar olarak atanmışsa, sigorta
bedeli üzerinde hepsi eşit oranda hak sahibidir. Hak sahiplerinden biri
tarafından alınmayan pay, diğerlerinin payına eklenir. Mirasın reddi
veya mirastan vazgeçme lehtarın hakkı üzerinde etkili olmaz.

\(2) Ölüm rizikosuna karşı yapılan sigortalarda lehtar belirtilmemişse,
sözleşmenin sigorta ettirenin mirasçıları lehine, yaşama ihtimaline
karşı yapılmış sigortalarda ise sigortalı lehine yapıldığı kabul olunur.

**VIII - Sigorta ettiren lehine hak**

**MADDE 1495**- (1) Lehtarın, sigortacıya karşı, istem hakkını
kazanamaması hâlinde, bu hak sigorta ettirene, onun da ölmüş olması
hâlinde, mirasçılarına geçer.

**IX - Grup sigortaları**

**MADDE 1496**- (1) En az on kişiden oluşan, sigorta ettiren tarafından,
belirli kıstaslara göre kimlerden oluştuğunun belirlenebilmesi imkânı
bulunan bir gruba dâhil kişiler lehine, tek bir sözleşme ile sigorta
yapılabilir. Sözleşmenin devamı sırasında gruba dâhil herkes sigortadan,
grup sigortası sözleşmesi sonuna kadar yararlanır. Sözleşmenin
yapılmasından sonra grubun on kişinin altına düşmesi sözleşmenin
geçerliliğini etkilemez.

\(2) Grupta yer alan her kişiye poliçe içeriğini özetleyen bir belge
verilir.

\(3) Grup sigortalarında lehtarı atama hakkı, aksi kararlaştırılmamışsa,
grupta yer alan kişiye aittir.

\(4) Sözleşme süresi içinde gruptan ayrılma hâlinde grup sigortası ile
sağlanan teminat, aksi  kararlaştırılmamışsa,  sigorta  ettiren,
 sigortalı veya  lehtar tarafından  bireysel  olarak devam
ettirilebilir. Sigortalı veya lehtarın sözleşmeye bireysel olarak devam
etmesi ancak sigorta ettiren sıfatıyla olur. Bu kişiler geçmiş günlere
ait kendilerine düşen prim borçlarından, önceki sigorta ettirenle
birlikte sorumludur.

\(5) Grup sigortalarında ayrılma, ödünç alma, indirme, bildirim
yükümlülüğü ve ilgili diğer konular Hazine Müsteşarlığının bağlı olduğu
Bakanlık tarafından çıkartılacak yönetmelikle düzenlenir.

**X - Beyanlar **

**1. Yanlış yaş beyanı**

**MADDE 1497**- (1) Sigortalının sözleşmenin yapılması sırasında yaşının
yanlış bildirilmesi sonucu prim düşük belirlenmişse, sigorta bedeli,
gerçek yaşa göre alınması gereken primin, belirlenen prime olan oranına
göre ödenir. İndirimden önce riziko gerçekleşip sigorta bedeli ödenmiş
ise sigortacı ödediği fazla kısmın geriye verilmesini faiziyle birlikte
isteyebilir.

\(2) Gerçek yaşa göre fazla prim ödenmesi hâlinde, sigorta bedeli ödenen
prime göre artırılır. Artırımdan önce sigorta bedeli ödenmiş ise eksik
kısım sigortacı tarafından tamamlanır.

\(3) Sigortacı, yanlış yaş bildirimi sebebiyle sadece gerçek yaşın,
sözleşmenin yapıldığı sırada teknik esaslara göre belirlenen sınırlar
dışında kalması hâlinde, sözleşmeden cayabilir.

11297

**2. Sözleşmenin yapılması sırasındaki beyan yükümlülüğünün ihlali**

**MADDE 1498**- (1) Sigortacı, yenilemeler de dâhil olmak üzere,
sözleşmenin yapılmasından itibaren beş yıl geçmişse, sigorta ettirenin
sözleşmenin yapılması sırasında beyan yükümlülüğünü ihlal etmiş olması
nedeniyle sözleşmeden cayamaz, sadece prim farkı isteyebilir; meğerki,
beyan yükümlülüğü kasıtlı bir şekilde ihlal edilmiş olsun. Sigorta
ettiren, prim farkını ödemeyi kabul etmezse sigortacı, riziko
gerçekleştiğinde ödenen primle ödenmesi gereken prim arasındaki oranı
dikkate alarak sigorta bedelini öder. Ancak, risk artışı beyan
yükümlülüğünün ihlali nedeniyle sigortacının teknik esaslarına göre
saptanan sınırlarının dışında kalmışsa, sigortacı sözleşmeden cayabilir.
Yenilenen sözleşmelerde bu süre, ilk sözleşmenin yapıldığı tarihten
başlar.

**3. Sözleşmenin devamı sırasındaki beyan yükümlülüğünün ihlali**

**MADDE 1499**- (1) Sigortacı, rizikonun artmasından itibaren,
yenilemeler de dâhil olmak üzere beş yıl geçmişse, sigorta ettirenin
beyan yükümlülüğünün ihlal edilmiş olması nedeniyle sözleşmeyi
feshedemez; sadece prim farkı isteyebilir; meğerki, beyan yükümlülüğü
kasıtlı bir şekilde ihlal edilmiş olsun. Sigorta ettiren prim farkını
ödemeyi kabul etmezse, riziko gerçekleştiğinde sigortacı ödenen primle
ödenmesi gereken prim arasındaki oranı dikkate alarak, sigorta bedelini
öder. Ancak, beyan yükümlülüğünün ihlali nedeniyle riziko artışı, teknik
esaslara göre tespit edilen sınırlar dışında kalmış ise, sigortacı
sözleşmeyi feshedebilir.

**XI - Sigortadan ayrılma**

**MADDE 1500**- (1) Sigorta ettiren, en az bir yıldan beri yürürlükte
bulunan ve bir yıllık primi  ödenmiş  olan  sigorta  sözleşmelerinde,
 istediği   zaman   sözleşmeyi  sona  erdirerek sigortadan ayrılabilir.
Ayrılma değeri, ayrılmanın istenildiği andaki genel kabul görmüş
aktüerya kurallarına uygun bir biçimde hesaplanan değerdir.

\(2) Yaşama ihtimaline karşı yapılan sigortalarda, sigortacıdan ayrılma
değerinin istenilebilmesi için sigortalının sağlıklı olduğunu ispat
etmesi gerekir.

**XII - Ödünç verme**

**MADDE 1501**- (1) En az bir yıldan beri yürürlükte bulunan ve bir
yıllık primi ödenmiş olan sigorta sözleşmelerinde, sigorta ettirenin
istemesi hâlinde sigortacı, istem anındaki, genel kabul görmüş aktüerya
kurallarına uygun bir biçimde hesaplanan değer üzerinden sigortalıya
ödünç para vermek zorundadır.

**XIII - Prim ödenmesinden muaf sigorta**

**MADDE 1502**- (1) En az bir yıldan beri yürürlükte bulunan ve bir
yıllık primi ödenmiş olan sigorta sözleşmelerinde, sigorta ettiren daha
sonra prim ödeme borcunu yerine getirmezse, sigortacı bu sebeple
sözleşmeyi feshedemez ve prim isteyemez. Bu hâlde sigorta, prim
ödenmesinden muaf sigortaya dönüşür. Prim ödenmesinden muaf sigortada,
sigorta bedeli ödenen primle sözleşme uyarınca ödenmesi gereken prim
arasındaki orana göre ödenir.

**XIV - İntihar**

**MADDE 1503**- (1) Sigortalı, yenilemeler de dâhil olmak üzere, en az
üç yıldan beri devam eden ve ölüm ihtimaline karşı yapılan bir
sözleşmede, bu süre geçtikten sonra intihar ederse veya intihara
teşebbüs sonucu ölürse, sigortacı sigorta bedelini ödemekle yükümlüdür.

\(2) Sigortalının intiharı veya intihara teşebbüsü sonucu ölümü, akli
melekelerindeki bir rahatsızlık sebebiyle üç yıldan önce gerçekleşmiş
ise sigortacı sigorta bedelini ödemek zorundadır.

11298

**XV - Sigorta ettiren veya lehtarın sigortalıyı öldürmesi**

**MADDE 1504**- (1) Sigorta ettiren, sigorta bedelini ödeme borcunun
doğmasını sağlamak amacıyla sigortalıyı öldürür veya öldürülmesinde suç
ortaklığı ederse, sigortacı bedel ödeme borcundan kurtulur.

\(2) Lehtar, sigortalıyı öldürmüş veya onun öldürülmesinde herhangi bir
şekilde suç ortaklığı etmişse, sigorta bedelinden mahrum kalır ve bu
bedel ölenin mirasçılarına ödenir.

**XVI - Lehtarın sigorta ettirenin yerine geçmesi **

**MADDE 1505**- (1) Sigorta ettiren lehine sigorta sözleşmesinden doğan
alacaklar ihtiyaten veya kesin olarak haczedilirse ya da sigorta ettiren
hakkında iflasın açılmasına karar verilirse, adı belirtilerek
gösterilmiş olan lehtar, sigorta sözleşmesine sigorta ettirenin onayı
ile onun yerine taraf olabilir.

\(2) Lehtar, sözleşmeye taraf olursa, sözleşmenin sigortacı tarafından
feshi hâlinde, haczi uygulatan alacaklının veya iflas masasının
alacaklarını, sigorta ettirenin sigortacıdan isteyebileceği miktara
kadar karşılamakla yükümlüdür.

\(3) Sözleşmede lehtar hiç veya adı belirtilerek gösterilmemişse, birinci
fıkrada açıklanan hak, sigorta ettirenin eşine ve çocuklarına geçer.

\(4) Lehtarın veya eş ve çocuklarının, sigorta ettirenin yerine
sözleşmeye taraf olabilmeleri için, sigortacıya bildirimde bulunmaları
şarttır. Lehtarın veya eş ve çocuklarının haczi öğrendikleri veya
iflasın açıldığı tarihten başlayarak, bir ay içinde bildirim yapmamaları
hâlinde, birinci fıkrada açıklanan hak düşer.

**XVII - Sigortacının iflası**

**MADDE 1506**- (1) Sigortacının iflasının açıldığı tarihte, bir yıldan
uzun süreli sigortalarda, riziko gerçekleşmemiş veya gerçekleşmiş fakat
bedel ödenmemişse, ilk hâlde iflasın açıldığı, ikincisinde ise rizikonun
gerçekleştiği andaki matematik karşılıklar hak sahiplerine ödenir.
Rizikonun gerçekleştiği durumlarda, matematik karşılıkları aşan kısım,
sigortacının teminatından karşılanır; açık kalan miktar garameye girer.

**B) Kaza sigortası**

**I - Genel olarak**

**MADDE 1507**- (1) Kaza sigortası, belli bir prim karşılığında,
sigortalının uğrayacağı kaza sonucu ölüm, geçici veya sürekli engellilik
ya da işgöremezlik hâlleri için sigorta teminatı sağlar.  Ölüm, ani
olarak veya kaza  tarihinden itibaren  en çok bir yıl  içinde
 gerçekleşmiş ise sigorta bedeli sigorta ettirene yahut onun tarafından
belirlenmiş kişiye; geçici ve sürekli engellilik veya işgöremezlik
hâllerinde ise sigortalıya ödenir.^(1)^

\(2) Geçici olarak çalışma gücünden mahrum kalan sigortalıya, poliçede
yazılı süre ile sınırlı olmak üzere, mahrumiyetin devam ettiği süre için
günlük hesabıyla tazminat verilir.

**II – Tedavi giderleri**

**MADDE 1508**- (1) Sigortacı, aksi kararlaştırılmamışsa, poliçede
yazılı bedelden başka, sigortalının yaptığı tedavi giderlerini de
ödemekle yükümlüdür.

**III - Sigortalı**

**MADDE 1509**- (1) Kazaya karşı sigorta, sigorta ettirenin veya
başkasının uğrayabileceği kazalara karşı yapılabilir.

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

(1) *25/4/2013 tarihli ve 6462 sayılı Kanunun 1 inci maddesi ile bu
    fıkrada yer alan “sakatlık” ibareleri “engellilik” şeklinde
    değiştirilmiştir.*

(2) 11299

**IV - Uygulanacak hükümler**

**MADDE 1510**- (1) Hayat sigortalarında sigortalıyı düzenleyen 1490
ıncı maddenin ikinci ilâ dördüncü fıkraları, kaza sonucu ölüm rizikosu
için yapılan sigortalarda da uygulanır.

\(2) Hayat sigortalarına ilişkin diğer hükümler, kaza sigortası hakkında
da kıyas yoluyla uygulanır.

\(3) Gerçek zararın sigortacı tarafından karşılanması öngörülmüş ise,
zarar sigortalarına ilişkin hükümler, kıyas yoluyla kaza sigortası
hakkında da uygulanır.

**C) Hastalık ve sağlık sigortası**

**I - Sigortanın yaptırılması**

**MADDE 1511**- (1) Hastalık ve sağlık sigortaları, sigortalı lehine
yapılabilir; hastalık sigortalarında lehtar da belirlenebilir.

**II - Teminatlar**

**1. Sigorta teminatı**

**MADDE 1512**- (1) Sigortacı, hastalık sigortası ile sözleşmede
öngörülen hastalıklardan birinin veya birkaçının, sözleşme süresi içinde
gerçekleşmesi veya ortaya çıkması hâli için sigorta teminatı sağlar.
Sözleşmede birden çok hastalık sigorta teminatına bağlanmışsa,
hastalıklardan birinin gerçekleşmesi veya ortaya çıkması hâlinde bedel
ödenir ve sözleşme sona erer. Teminatın, aksi kararlaştırılmamışsa,
hastalıklardan sadece birinin gerçekleşmesi hâli için verildiği kabul
edilir.

**2. Sağlık sigortası teminatları**

**MADDE 1513**- (1) Sağlık sigortası ile sigortacı;

a\) Hastalık sonucu gerekli hâle gelen ilaç dâhil, her türlü tıbbi bakım,
gebelik ve doğum, hastalıkların erken tanısına yönelik, ayaktaki
incelemeler de içinde olmak üzere, sözleşmede kararlaştırılan giderleri,

b\) Tedavinin tıbben yatarak yapılmasının gerekli olduğu durumlarda
günlük hastane giderleri,

c\) Sigortalının, hastalık sonucu çalışamaması nedeniyle elde edemediği
kazançlar için kararlaştırılan günlük iş görememe parası,

d\) Sigortalı, bakıma ihtiyaç duyar duruma geldiği takdirde, bakım
nedeniyle doğan giderler veya kararlaştırılan gündelik bakım parası,

için teminat verir.

\(2) Teminat, aksi kararlaştırılmamışsa, birinci fıkradaki tutarların
tümünü kapsar.

**III - Sigorta değeri**

**MADDE 1514**- (1) Sigortalının sağlığı, hastalık sigortaları ile
meblağ sigortası şeklinde düzenlenen sağlık sigortalarında bir veya
birkaç sigortacı tarafından, çeşitli bedellerle sigorta ettirilebilir.

\(2) Ödenecek bedelin menfaatten fazla olduğu durumlarda, aşan kısım
sigortalının lehine yapılmış sayılır.

11300

**IV - Hastalık sigortasında lehtar**

**MADDE 1515**- (1) Lehtarı belirleyerek başkasının hastalığı üzerine
sigorta yapılabilmesi için, o kimse ile lehtar arasında bir menfaat
ilişkisinin bulunması şarttır. Ayrıca sigortalının yazılı izni gerekir.
Sigortalının kanuni temsilcisinin bulunduğu durumlarda, yazılı izin
kanuni temsilci tarafından verilir. Sigortalı onbeş yaşını doldurmuşsa,
ayrıca onun da izni alınır; aksi takdirde yapılan sözleşme geçersizdir.

\(2) Kanuni temsilcinin, lehtar olarak belirlendiği veya sigorta ettiren
olduğu hâllerde, iznin verilmesinde sigortalıyı temsil yetkisi yoktur.

\(3) Sigorta ettiren, belirlediği lehtarı sigortacıya bildirmekle
yükümlüdür. Bu yükümlülük yerine getirilmediği takdirde, sigortacı
iyiniyetle yaptığı ödeme ile borcundan kurtulur.

\(4) Lehtarın belirtilmediği hâllerde, sigortanın sigortalı lehine
yapıldığı kabul edilir.

**V - Bekleme süresi**

**MADDE 1516**- (1) Bekleme sürelerini öngören sigorta sözleşmelerinde,
bekleme süresinin üst sınırı Hazine Müsteşarlığınca veya Müsteşarlığın
uygun göreceği bir kurum tarafından belirlenir.

**VI - Yeni doğan bebeğin ve evlat edinilenin sigorta kapsamında
olması**

**MADDE 1517**- (1) Doğum sırasında, ana babadan biri için yaptırılmış
bir hastalık veya sağlık sigortasının bulunması hâlinde, aksi
kararlaştırılmamışsa, doğumun tamamlanmasından itibaren bebek, ek prim
olmaksızın sigortanın kapsamına girer. Ancak, bunun için doğumun en geç
iki ay içinde sigortacıya bildirilmesi gerekir.

\(2) Evlat edinilen küçükler hakkında da birinci fıkra hükmü uygulanır.

**VII - Bilgi isteme hakkı**

**MADDE 1518**- (1) Sigortacı, ifa yükümlülüğünü incelerken, ilgili
kişinin veya onun kanuni temsilcisinin istemesi hâlinde, bunlar
tarafından belirlenen doktora, teminat kapsamındaki hastalığın
gerçekleşip gerçekleşmediği ve tıbbi tedavi uygulanmasının gerekliliği
konusunda aldığı rapor hakkında bilgi ve rapor üzerinde inceleme imkânı
vermek zorundadır.

**VIII - Hastalık ve sağlık sigortasına uygulanacak diğer hükümler**

**MADDE 1519**- (1) Hayat sigortalarına ilişkin hükümler 1497 ve 1504
üncü madde hükümleri dışında hastalık sigortasına da uygulanır. Ancak
hastalık sigortasına 1503 üncü maddenin uygulanabilmesi, sözleşmede
öngörülen rizikonun intihara teşebbüs nedeniyle gerçekleşmiş olmasına
bağlıdır.

\(2) Sigortalının uğradığı hastalık, ilaç ve tedavi giderleri için
harcama yapılması gibi gerçek zararların sigortacı tarafından
karşılanması öngörülen sağlık sigortalarında ise, genel hükümler
dışında, zarar sigortalarına ilişkin hükümler ile 1500 ilâ 1502 nci
madde hükümleri sağlık sigortası hakkında da uygulanır.

**IX - Koruyucu hükümler**

**MADDE 1520**- (1) 1487 nci maddenin ikinci fıkrası, 1490 ıncı maddenin
ikinci fıkrasının ilk cümlesi ile dördüncü fıkrası, 1504 üncü madde ve
1515 inci maddenin birinci fıkrasının birinci cümlesi hükümlerine aykırı
sözleşmeler geçersizdir.

11301

\(2) 1490 ıncı maddenin üçüncü fıkrası, 1491 inci maddenin ikinci
fıkrası, 1496 ncı maddenin  birinci  fıkrası,  1506  ncı  madde, 1507
 nci  maddenin birinci fıkrası,  1510  uncu madde, 1511 inci madde, 1514
üncü maddenin ikinci fıkrası, 1515 inci maddenin birinci fıkrasının
ikinci cümlesi ile ikinci fıkrası, 1518 inci madde ve 1519 uncu madde
hükümlerine aykırı sözleşme şartları geçersizdir.

\(3) 1489 uncu madde, 1490 ıncı maddenin ikinci fıkrasının ikinci ve
üçüncü cümleleri, 1492 nci madde, 1497 ilâ 1503 üncü maddeler, 1515 inci
maddenin birinci fıkrasının dördüncü cümlesi ve 1517 nci madde hükümleri
sigorta ettiren, sigortalı ve lehtar aleyhine değiştirilemez;
değiştirilirse bu Kanun hükümleri uygulanır.

**SON HÜKÜMLER**

**A) Şirket davalarında yargılama usulü**

**MADDE 1521**- (1) Ticaret şirketlerinde, ortakların veya pay
sahiplerinin şirketle veya birbirleriyle şirket ortaklığından veya pay
sahipliğinden kaynaklanan davalarda veya şirketin yönetim kurulu
üyeleri, yöneticileri, müdürleri, tasfiye memurları ya da denetçilerine
karşı açılacak davalarda basit yargılama usulü uygulanır.

**B) Ölçeklerine göre işletmeler**

**MADDE 1522**- **(Değişik: 26/6/2012-6335/33 md.)**

\(1) Küçük ve orta büyüklükteki işletmeleri tanımlayan ölçütler, Türkiye
Odalar ve Borsalar Birliği ve Kamu Gözetimi, Muhasebe ve Denetim
Standartları Kurumunun görüşleri alınarak, Gümrük ve Ticaret Bakanlığı
tarafından yönetmelikle düzenlenir. Yönetmelik, Resmî Gazetede
yayımlanır. Bu ölçütler bu Kanunun ilgili tüm hükümlerine uygulanır.

**C) Ölçeklerine göre sermaye şirketleri**

**MADDE 1523**- (1) Bu Kanunun 1522 nci maddesine istinaden belirlenen
küçük ve orta ölçekli işletme ölçütleri, sermaye şirketleri için de
geçerlidir. Bu ölçütlerin üzerindeki sermaye şirketleri ise büyük
sermaye şirketi sayılır.

\(2) Küçük ve orta ölçekli olsalar dahi, aşağıdaki şirketler büyük
sermaye şirketi sayılırlar:

a\) **(Mülga: 26/6/2012-6335/42 md.)**

b\) Esas faaliyet konularından biri, varlıkları güvenilir kişi sıfatıyla
geniş bir kitle adına muhafaza etmek olan bankalar, yatırım bankaları,
sigorta şirketleri, emeklilik şirketleri ve benzerleri.

\(3) Birinci fıkraya göre belirlenen büyüklük ölçütleri, bilanço günü
itibarıyla, birbirini izleyen iki faaliyet döneminde aşılmışsa veya bu
ölçütlerin altında kalınmışsa şirketin büyüklük yönünden konumu değişir.

\(4) Tür değiştirme hâlinde ve yeni kuruluş şeklindeki birleşmelerde,
şirketin konumu, tür değiştirmenin veya birleşmenin gerçekleşmesinden
sonraki ilk bilanço gününde, birinci ve ikinci fıkralarda yer alan
şartlara göre belirlenir.

\(5) İşçi sendikalarının ve diğer kanunlarda öngörülmüş bulunan
yetkililerin ve kişilerin bu konuda bilgi alma hakları saklıdır. 

11302

**D) Elektronik işlemler ve bilgi toplumu hizmetleri**

**I - İnternet sitesi**

**MADDE 1524**- **(Değişik: 26/6/2012-6335/34 md.)**

\(1) 397 nci maddenin dördüncü fıkrası uyarınca denetime tabi olan
sermaye şirketleri, kuruluşlarının ticaret siciline tescili tarihinden
itibaren üç ay içinde bir internet sitesi açmak ve bu sitenin belirli
bir bölümünü şirketçe kanunen yapılması gereken ilanların yayımlanmasına
özgülemek zorundadır. İnternet sitesinde yayımlanacak içerikler, bu
Kanunda belli bir süre belirtilmiş ise bu süre içinde, belirtilmemiş ise
içeriğin dayandığı işlemin veya olgunun gerçekleştiği tarihten, tescil
veya ilana bağlandığı durumlarda ise tescil veya ilanın yapıldığı
tarihten itibaren en geç beş gün içinde, şirketin kuruluşundan internet
sitesi açılıncaya kadar geçen sürede yayımlanması gereken içerikler de
bu sitenin açıldığı tarihte siteye konulur.

\(2) Birinci fıkrada öngörülen yükümlülüklere uyulmaması, ilgili
kararların iptal edilmesinin sebebini oluşturur, Kanuna aykırılığın tüm
sonuçlarının doğmasına yol açar ve kusuru bulunan yöneticiler ile
yönetim kurulu üyelerinin sorumluluğuna neden olur. Cezai hükümler
saklıdır.

\(3) İnternet sitesinin bilgi toplumu hizmetlerine ayrılmış bölümü
herkesin erişimine açıktır. Erişim hakkının kullanılması, ilgili olmak
veya menfaati bulunmak gibi kayıtlarla sınırlandırılamayacağı gibi
herhangi bir şarta da bağlanamaz. Bu ilkenin ihlali hâlinde herkes
engelin kaldırılması davasını açabilir.

\(4) İnternet sitesinin bu maddenin amaçlarına özgülenmiş kısmında
yayımlanan içeriğin başına tarih ve parantez içinde “yönlendirilmiş
mesaj” ibaresi konulur. Bu ibare ancak bu Kanuna ve bu fıkrada anılan
yönetmeliğe uyulmak suretiyle değiştirilebilir. Özgülenen kısımda yer
alan bir mesajın, yönlendirildiği karinedir. Sitenin, bir numara altında
tescili ve ilgili diğer hususlar Gümrük ve Ticaret Bakanlığı tarafından
bir yönetmelikle düzenlenir.

\(5) Bu Kanun ve ilgili diğer kanunlarda veya idari düzenlemelerde daha
uzun bir süre öngörülmedikçe, şirketin internet sitesine konulan bir
içerik, üzerinde bulunan tarihten itibaren en az altı ay süreyle
internet sitesinde kalır, aksi hâlde konulmamış sayılır.

\(6) İnternet sitesiyle ilgili olarak bu Kanunun ilgili maddelerinde ve
bu maddede öngörülen düzenlemeler denetime tabi olmayan sermaye
şirketleri hakkında uygulanmaz.

11303

**II - Beyanlar, belgeler ve senetler**

**MADDE 1525**- (1) Tarafların açıkça anlaşmaları ve 18 inci maddenin
üçüncü fıkrası saklı kalmak şartıyla, ihbarlar, ihtarlar, itirazlar ve
benzeri beyanlar; fatura, teyit mektubu, iştirak taahhütnamesi, toplantı
çağrıları ve bu hüküm uyarınca yapılan elektronik gönderme ve elektronik
saklama sözleşmesi, elektronik ortamda düzenlenebilir, yollanabilir,
itiraza uğrayabilir ve kabul edilmişse hüküm ifade eder.

\(2) Kayıtlı elektronik posta sistemine, bu sistemle yapılacak işlemler
ile bunların sonuçlarına, kayıtlı posta adresine sahip gerçek kişilere,
işletmelere ve şirketlere, kayıtlı elektronik posta hizmet
sağlayıcılarının hak ve yükümlülüklerine, yetkilendirilmelerine ve
denetlenmelerine ilişkin usul ve esaslar Bilgi Teknolojileri ve İletişim
Kurumu tarafından bir yönetmelikle düzenlenir. Yönetmelik bu Kanunun
yayımı tarihinden itibaren beş ay içinde yayımlanır.

**III - Güvenli elektronik imza**

**MADDE 1526**- (1) Poliçe, bono, çek, makbuz senedi, varant ve kambiyo
senetlerine benzeyen senetler güvenli elektronik imza ile düzenlenemez.
Bu senetlere ilişkin kabul, aval ve ciro gibi senet üzerinde
gerçekleştirilen işlemler güvenli elektronik imza ile yapılamaz.

\(2) Konişmentonun, taşıma senedinin ve sigorta poliçesinin imzası elle,
faksimile baskı, zımba, ıstampa, sembol şeklinde mekanik veya elektronik
herhangi bir araçla da atılabilir. Düzenlendikleri  ülke  kanunlarının
 izin  verdiği ölçüde bu senetlerde yer  alacak  kayıtlar el yazısı,
telgraf, teleks, faks ve elektronik diğer araçlarla yazılabilir,
oluşturulabilir, gönderilebilir.

\(3) Ticaret şirketleri ile gerçek ve tüzel kişi diğer tacirlere ilişkin
olarak, bu Kanunun zorunlu tuttuğu bütün işlemler elektronik ortamda
güvenli elektronik imza ile de yapılabilir. Bu işlemlerin dayanağı olan
belgeler de aynı usulle elektronik ortamda düzenlenebilir. Zaman
unsurunun belirlenmesi gereken ve yönetmelikte düzenlenen hâllerde
güvenli elektronik imzaya eklenen zaman damgasının tarihi, diğer
hâllerde merkezî veri tabanı sistemindeki tarih esas alınır. ^(1)^

 (4) Şirket adına imza yetkisini haiz kişiler şirket namına kendi
adlarına üretilen güvenli elektronik imzayla imza atabilirler. Bu
durumda, kullanılacak nitelikli elektronik sertifikalarda sertifika
sahibi alanı içerisine, sertifika sahibinin ismiyle birlikte temsil
ettiği tüzel kişinin de ismi yazılır. Bu husus tescil ve ilan edilir.

–––––––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “tüzükte” ibaresi “yönetmelikte” şeklinde
değiştirilmiştir.*

11304

\(5) Bu maddenin üçüncü ve dördüncü fıkralarının uygulanmasına ilişkin
usul ve esaslar 26 ncı maddede düzenlenen yönetmelikte gösterilir. ^(1)^

**IV - Elektronik ortamda kurullar**

**1. İlkeler**

**MADDE 1527**- (1) Şirket sözleşmesinde veya esas sözleşmede
düzenlenmiş olması şartıyla, sermaye şirketlerinde yönetim kurulu ve
müdürler kurulu tamamen elektronik ortamda yapılabileceği gibi, bazı
üyelerin fiziken mevcut bulundukları bir toplantıya bir kısım üyelerin
 elektronik  ortamda  katılması  yoluyla  da  icra edilebilir. Bu
hâllerde Kanunda veya şirket sözleşmesinde ve esas sözleşmede öngörülen
toplantı ile karar nisaplarına ilişkin hükümler aynen uygulanır.

\(2) Kollektif, komandit, limited ve sermayesi paylara bölünmüş
şirketlerde, şirket sözleşmesinde ve esas sözleşmede öngörülerek
elektronik ortamda ortaklar kuruluna ve genel kurula katılma, öneride
bulunma ve oy verme, fizikî katılımın, öneride bulunmanın ve oy vermenin
bütün hukuki sonuçlarını doğurur.

\(3) Birinci ve ikinci fıkrada öngörülen hâllerde, elektronik ortamda oy
kullanabilmek için, şirketin bu amaca özgülenmiş bir internet sitesine
sahip olması, ortağın bu yolda istemde bulunması, elektronik ortam
araçlarının etkin katılmaya elverişliliğinin bir teknik raporla
ispatlanıp bu raporun tescil ve ilan edilmesi ve oy kullananların
kimliklerinin saklanması şarttır.

\(4) Birinci ve ikinci fıkrada anılan şirketlerde esas sözleşme veya
şirket sözleşmesi gereği şirket yönetimi, bu yolla oy kullanmanın bütün
şartlarını gerçekleştirir ve ortağa gerekli bütün araçları sağlar.

\(5) **(Değişik: 26/6/2012-6335/35 md.)** Anonim şirketlerde genel
kurullara elektronik ortamda katılma, öneride bulunma, görüş açıklama ve
oy verme, fizikî katılmanın ve oy vermenin bütün hukuki sonuçlarını
doğurur. Bu hükmün uygulanması esasları Gümrük ve Ticaret Bakanlığınca
hazırlanan yönetmelikle düzenlenir. Yönetmelikte, genel kurula
elektronik ortamda katılmaya ve oy vermeye ilişkin esas sözleşme
hükmünün örneği yer alır. Anonim şirketler yönetmelikten aynen
aktarılacak olan bu hükümde değişiklik yapamazlar. Yönetmelik ayrıca
oyun gerçek sahibi veya temsilcisi tarafından kullanılmasını sağlayan
kurallar ile 407 nci maddenin üçüncü fıkrasında öngörülen Bakanlık
temsilcilerinin bu hususa ilişkin yetkilerini içerir. Bu yönetmeliğin
yürürlüğe girmesi ile birlikte genel kurullara elektronik ortamda
katılma ve oy kullanma sisteminin uygulanması pay senetleri borsaya kote
edilmiş şirketlerde zorunlu hâle gelir.

\(6) Birinci ilâ dördüncü fıkra hükümleri çerçevesinde oyun gerçek sahibi
tarafından kullanılmasına ve uygulamaya ilişkin kurallar ile pay
sahibinin temsilcisine internet sitesi aracılığıyla talimat vermesi esas
ve usulleri Gümrük ve Ticaret Bakanlığınca çıkarılacak bir tebliğle
düzenlenir. ^(2)^

**2. Uygulama kuralları**

**MADDE 1528**- (1) Elektronik ortamı kullanmak isteyen ortaklar, pay
sahipleri ve yönetim kurulu üyeleri elektronik posta adreslerini şirkete
bildirirler.

**E) Kurumsal yönetim ilkeleri**

**MADDE 1529**- (1) Halka açık anonim şirketlerde kurumsal yönetim
ilkeleri, yönetim kurulunun buna ilişkin açıklamasının esasları ve
şirketlerin bu yönden derecelendirme kural ve sonuçları Sermaye Piyasası
Kurulu tarafından belirlenir.

\(2) Sermaye Piyasası Kurulunun uygun görüşü alınmak şartıyla, diğer kamu
kurum ve kuruluşları, sadece kendi alanları için geçerli olabilecek
kurumsal yönetim ilkeleriyle ilgili, ayrıntıya ilişkin sınırlı
düzenlemeler yapabilirler.

–––––––––––––––––

*(1) 26/6/2012 tarihli ve 6335 sayılı Kanunun 40 ıncı maddesiyle, bu
fıkrada yer alan “tüzükte” ibaresi “yönetmelikte” şeklinde
değiştirilmiştir.*

*(2) 26/6/2012 tarihli ve 6335 sayılı Kanunun 35 inci maddesiyle, bu
fıkrada yer alan “yönetmelikle” ibaresi “tebliğle” şeklinde
değiştirilmiştir.*

11305

**F) Ticari hükümlerle yasaklanmış işlemler ile mal ve hizmet
tedarikinde geç ödemenin sonuçları**

**MADDE 1530**- (1) Aksine bir hüküm bulunmadığı takdirde, ticari
hükümlerle yasaklanmış  işlemler ve şartlar batıldır. Ancak, sözleşme
uyarınca yerine getirilmesi gereken edimler için kanunun veya yetkili
makamların koymuş olduğu en yüksek sınırı aşan sözleşmeler en yüksek
sınır üzerinden yapılmış sayılır; sınırı aşan edimler hata ile yerine
getirilmiş olmasa bile, geri alınır. Bu sınırlarda, Türk  Borçlar
Kanununun 27 nci maddesinin ikinci fıkrasının ikinci cümlesi uygulanmaz.

\(2) Ticari işletmeler arasında mal ve hizmet tedariki amacıyla yapılan
işlemlerde, alacaklı, kanundan veya sözleşmeden doğan tedarik borcunu
yerine getirmiş olmasına rağmen, borçlu, gecikmeden sorumlu
tutulamayacağı hâller hariç, sözleşmede öngörülmüş bulunan tarihte veya
belirtilen ödeme süresinde borcunu ödemezse, ihtara gerek olmaksızın
temerrüde düşer.

\(3) Mütemerrit borçlunun alacaklısı sözleşmede öngörülen tarihten ya da
ödeme süresinin sonunu takip eden günden itibaren, şart edilmemiş olsa
bile faize hak kazanır.

\(4) Sözleşmede ödeme günü veya süresi belirtilmemişse veya belirtilen
süre beşinci fıkraya aykırı ise, borçlu aşağıdaki sürelerin sonunda
ihtara gerek kalmaksızın mütemerrit sayılır ve alacaklı faize hak
kazanır:

a\) Faturanın veya eş değer ödeme talebinin borçlu tarafından alınmasını
takip eden otuz günlük sürenin sonunda.

b\) Faturanın veya eş değer ödeme talebinin alınma tarihi belirsizse mal
veya hizmetin teslim alınmasını takip eden otuz günlük sürenin sonunda.

c\) Borçlu faturayı veya eş değer ödeme talebini mal veya hizmetin
tesliminden önce almışsa, mal veya hizmetin teslim tarihini takip eden
otuz günlük sürenin sonunda.

d\) Kanunda veya sözleşmede, mal veya hizmetin kabul veya gözden geçirme
usulünün öngörüldüğü hâllerde, borçlu, faturayı veya eş değer ödeme
talebini, kabul veya gözden geçirmenin gerçekleştiği tarihte veya bu
tarihten daha önce almışsa, bu tarihten sonraki otuz günlük sürenin
sonunda; şu kadar ki, kabul veya gözden geçirme için sözleşmede
öngörülen süre,  mal  veya  hizmetin  alınmasından  itibaren otuz  günü
 aşıyor ve bu  durum alacaklının aleyhine ağır bir haksızlık
oluşturuyorsa, kabul veya gözden geçirme süresi mal veya hizmetin
alınmasından itibaren otuz gün olarak kabul edilir.

\(5) Sözleşmede öngörülen ödeme süresi, faturanın veya eş değer ödeme
talebinin veya mal veya hizmetin alındığı veya mal veya hizmetin gözden
geçirme ve kabul usulünün tamamlandığı tarihten itibaren en fazla altmış
gün olabilir. Şu kadar ki, alacaklı aleyhine ağır bir haksız durum
yaratmamak koşuluyla ve açıkça anlaşmak suretiyle taraflar daha uzun bir
süre öngörebilirler. Ancak alacaklının küçük yahut orta ölçekli işletme
(KOBİ) veya tarımsal ya da hayvansal üretici olduğu veya borçlunun büyük
ölçekli işletme sıfatını taşıdığı hâllerde, ödeme süresi, altmış günü
aşamaz.

\(6) Gecikme faizi ödenmeyeceğini veya ağır derecede haksız sayılabilecek
kadar az faiz ödeneceğini,  alacaklının  geç   ödeme  dolayısıyla
  uğrayacağı  zarardan  borçlunun  sorumlu olmayacağını veya sınırlı bir
şekilde sorumlu tutulabileceğini öngören sözleşme hükümleri geçerizdir.
Geçersizlik durumunda yedinci fıkra uygulanır.

11306

\(7) Bu madde hükümleri uyarınca alacaklıya yapılan geç ödemelere ilişkin
temerrüt faiz oranının sözleşmede öngörülmediği veya ilgili hükümlerin
geçersiz olduğu hâllerde uygulanacak faiz oranını ve alacağın tahsili
masrafları için talep edilebilecek asgari giderim tutarını Türkiye
Cumhuriyet Merkez Bankası her yıl ocak ayında ilan eder. Faiz oranı,
4/12/1984 tarihli ve 3095 sayılı Kanuni Faiz ve Temerrüt Faizine İlişkin
Kanunda öngörülen ticari işlere uygulanacak gecikme faizi oranından en
az yüzde sekiz fazla olmalıdır.^(1)^

\(8) Mal veya hizmet bedelinin taksitle ödenmesinin öngörüldüğü
durumlarda, bu maddenin ödeme sürelerini düzenleyen hükümleri birinci
taksit bakımından uygulanır. Her bir taksit tutarının ödenmeyen kısmı
yedinci fıkrada öngörülen oranda gecikme faizine tabidir. Alacaklının
küçük veya orta ölçekli işletme veya tarımsal veya hayvansal üretici
olup borçlunun büyük ölçekli işletme olduğu hâllerde taksitle ödemeyi
öngören sözleşme hükümleri geçersizdir.

**G) “Şirket” ve “ortaklık” terimlerinin kanuniliği**

**MADDE 1531**- (1) Bu Kanuna göre “ortaklık”, “kollektif ortaklık”,
“komandit ortaklık”, “anonim ortaklık”, “sermayesi paylara bölünmüş
komandit ortaklık”, “limited ortaklık” ve “kooperatif ortaklık”
terimleri, sırasıyla “şirket”e, “kollektif şirket”e, “komandit şirket”e,
“anonim şirket”e, “sermayesi paylara bölünmüş komandit şirket”e,
“limited şirket”e ve “kooperatif şirket”e eş anlamda kanuni terimlerdir
ve bu terimler birbirleri yerine kullanılabilir.

**H) Ticaret sicili harçları**

**MADDE 1532**- (1) 2/7/1964 tarihli ve 492 sayılı Harçlar Kanununun
hükümleri uyarınca tahsil edilen ticaret sicili harçlarının red ve
iadeler düşüldükten sonra kalan tutarının yüzde yirmibeşi ticaret
sicilini tutmakla görevli odaya kaydedilmek üzere aktarılır.

**İ) Yürürlükten kaldırılan hükümler**

**MADDE 1533**- (1) 29/6/1956 tarihli ve 6762 sayılı Türk Ticaret Kanunu
yürürlükten kaldırılmıştır.

**GEÇİCİ MADDE 1**- **(Değişik: 26/6/2012-6335/36 md.)**

\(1) Kamu Gözetimi, Muhasebe ve Denetim Standartları Kurumu tarafından
belirlenen Türkiye Muhasebe Standartları;

a\) Türkiye Muhasebe Standartları, Türkiye Finansal Raporlama
Standartları (TMS/TFRS) ve yorumlarından,

b\) Kurum tarafından değişik işletme büyüklükleri, sektörler ve kâr amacı
gütmeyen kuruluşlar için belirlenen standartlar ve diğer
düzenlemelerden,

oluşur.

\(2) Aşağıda sayılanlar TMS/TFRS ve yorumlarını uygulamakla yükümlüdür:

a\) 1534 üncü maddenin ikinci fıkrasının (b) ilâ (e) bentlerindeki
sermaye şirketleri.

b\) TMS/TFRS ve yorumlarını uygulamayı tercih edenler.

\(3) Aşağıda sayılanlar birinci fıkranın (b) bendine göre belirlenen
standart ve düzenlemeleri uygulamakla yükümlüdür:

a\) İkinci fıkranın (a) bendinde belirtilenlerin dışında kalan ve işletme
yönetiminde yer almayan işletme sahipleri, işletmeye borç verenler ve
kredi derecelendirme kuruluşları gibi dış kullanıcılar için genel amaçlı
finansal tablo düzenleyen işletmeler.

\_\_\_\_\_\_\_\_\_\_\_\_\_\_\_\_\_\_\_\_

*(1) Bu fıkrada yer alan faiz oranları ve alacağın tahsili masrafları
için talep edilebilecek asgari giderim tutarı ilgili olarak 2/1/2017
tarihli ve 29936 sayılı Resmi Gazete’de yayımlanan Türkiye Cumhuriyet
Merkez Bankası Tebliğine bakınız.*

11307

b\) TMS/TFRS’yi uygulamayı tercih eden KOBİ tanımındaki işletmelerden
tekrar KOBİ/TFRS uygulamasına dönmek isteyen işletmeler.

\(4) Kamu Gözetimi, Muhasebe ve Denetim Standartları Kurumu, değişik
işletme büyüklükleri, sektörler ve kâr amacı gütmeyen kuruluşlar
itibarıyla Türkiye Muhasebe Standartlarından muaf olacakları tespit
etmeye veya bunlar için ayrı düzenlemeler yapmaya yetkilidir.

\(5) Türkiye Muhasebe Standartları (TMS/TFRS ve yorumları ile KOBİ/TFRS)
ve kavramsal çerçevede belirlenen ilkeler bu Kanunun finansal tablolara
ve raporlamaya ilişkin hükümleri ile ilgili diğer hükümlerine de
uygulanır.

**GEÇİCİ MADDE 2**- **(Mülga: 26/6/2012-6335/42 md.)**

**GEÇİCİ MADDE 3**- **(Mülga: 26/6/2012-6335/42 md.)**

**GEÇİCİ MADDE 4-** (1) Herhangi bir ticaret şirketi veya kooperatif bu
Kanunun yayımı tarihinden itibaren iki yıl içinde eski türlerine
dönmeleri hâlinde aşağıdaki hükümlere tabi olurlar:

\(2) Bu hâlde, bu Kanunun tür değiştirmeye ve nisaplara ilişkin hükümleri
uygulanmaz, aşağıdaki nisaplar geçerli olur:

a\) Eski türüne dönecek şirket, kollektif, komandit ve sermayesi paylara
bölünmüş komandit şirket ise, tür değiştirmeyle ilgili tüm kararlar
bütün ortakların çoğunluğu ile alınır.

b\) Eski türüne dönecek şirket anonim şirket ise, tür değiştirme ile
ilgili bütün kararlar için, yönetim kurulu bütün üyelerin çoğunluğuyla
ve genel kurul sermayenin en az yüzde ellisini karşılayan payların
sahiplerinin veya temsilcilerinin varlığı ile toplanır. Birinci
toplantıda bu nisaba ulaşılamazsa, ikinci toplantıda toplantı nisabı
sermayenin üçte biridir. Bu hâlde kararlar yönetim kurulunda hazır
bulunan üyelerin çoğunluğuyla, genel kurulda ise toplantıda mevcut
oyların çoğunluğuyla alınır.

c\) Eski türüne dönüşecek şirket limited şirket ise tür değiştirmeye
ilişkin tüm kararlar sermayenin en az yüzde ellisine sahip ortakların
çoğunluğunun kararıyla alınır.

d\) Eski türüne dönüşecek şirket bir kooperatif ise, tür değiştirmeye
ilişkin kararlar kooperatif ortaklarının en az çoğunluğunun genel
kurulda temsil edilmesi şartıyla, toplantıda mevcut ortakların
çoğunluğuyla alınır.

\(3) Şirket sözleşmesinde, esas sözleşmede veya ana sözleşmede ya da
herhangi bir sözleşmede yer alan bir veto hakkı, bu madde hükümlerine
göre verilecek tür değiştirme kararlarında geçerli olmaz. Kamu
kuruluşlarına tanınan altın paydan doğan haklar saklıdır.

\(4) Diğer tür değiştirme işlemleri 6762 sayılı Kanuna göre yapılır.

[[]{#OLE_LINK6 .anchor}]{#OLE_LINK5 .anchor}**GEÇİCİ MADDE 5**-
**(Mülga: 26/6/2012-6335/42 md.)**

11308

**GEÇİCİ MADDE 6**- **(Değişik: 26/6/2012-6335/37 md.)**

\(1) Kamu Gözetimi, Muhasebe ve Denetim Standartları Kurumu tarafından
belirlenen şirketler 1/1/2013 tarihinde veya özel hesap dönemi
dolayısıyla daha sonraki bir tarihte başlayacak hesap dönemi için,
münferit ve konsolide finansal tablolarının düzenlenmesinde, Türkiye
Muhasebe Standartlarını uygulamak zorundadır. Geçiş döneminde
hazırlanacak finansal tablolara ilişkin olarak Türkiye Muhasebe
Standartlarında yer alan hükümler uygulanır.

\(2) 400 üncü maddede öngörülen denetçi, 397 nci maddenin dördüncü
fıkrasına göre denetime tabi tutulan şirketlerin yetkili organı
tarafından en geç 31/3/2013 tarihine kadar seçilir. Seçim ile birlikte
6762 sayılı Kanuna göre görev yapan denetçinin görevi sona erer. 397 nci
maddenin dördüncü fıkrasına göre denetime tabi olmayan şirketlerin 6762
sayılı Kanuna göre görev yapan denetçilerinin görevi de 31/3/2013
tarihinde sona erer. Bu tarihe kadar 6762 sayılı Kanuna göre görev yapan
denetçi veya denetçilerin herhangi bir sebeple vazifelerinin sona ermesi
hâlinde 6762 sayılı Kanunun 351 inci maddesi uygulanır. 31/12/2012
tarihinde veya özel hesap dönemi dolayısıyla daha sonraki bir tarihte
sona erecek olan dönemin bilançosu, 6762 sayılı Kanun hükümleri uyarınca
6762 sayılı Kanun hükümlerine göre seçilmiş bulunan denetçi tarafından
denetlenir. 1/1/2013 tarihini taşıyan veya özel hesap dönemi dolayısıyla
daha sonraki bir tarih itibarıyla çıkarılmış bulunan açılış bilançosu,
bu Kanuna göre seçilmiş denetçi tarafından ve bu Kanun hükümleri
uyarınca denetlenir. Bu Kanun hükümlerine göre seçilen denetçi,
denetimini bu Kanun hükümlerine göre yapar. Ancak, denetçi bu Kanunun
402 nci maddesinin birinci fıkrası uyarınca, geçmiş yıla ait finansal
tablolar ile gerekli karşılaştırmayı yapabilmek için, 6762 sayılı Kanuna
veya diğer mevzuata göre hazırlanan finansal tablolara raporunda yer
verir. Bu fıkra hükümleri uyarınca görevleri ve organ sıfatları son
bulan denetçinin veya denetçilerin, 6762 sayılı Kanuna göre toplantıya
çağırdıkları genel kurullar toplanır ve azlık, 6762 sayılı Kanunun 367
nci maddesine göre görevleri sona eren denetçilere başvurmuşsa, o usule
devam olunur.

\(3) Bu fıkranın yürürlük tarihinden önce ilgili mevzuatları uyarınca
seçilmiş bağımsız denetim kuruluşlarının denetimde geçen süreleri 400
üncü maddenin ikinci fıkrasında belirtilen sürelerin hesaplanmasında
dikkate alınır.

\(4) **(Mülga: 4/7/2012-6353/64 md.)**

**GEÇİCİ MADDE 7**- **(Ek: 26/6/2012-6335/38 md.)** ^(1)^

\(1) 1/7/2015 tarihine kadar aşağıdaki hâlleri tespit edilen ya da
bildirilen anonim ve limited şirketler ile kooperatiflerin tasfiyeleri
ve ticaret sicilinden kayıtlarının silinmesi, ilgili kanunlardaki
tasfiye usulüne uyulmaksızın bu madde uyarınca yapılır. ^(1)^

\_\_\_\_\_\_\_\_\_\_\_\_

*(1) 10/9/2014 tarihli 6552 sayılı Kanunun 133 üncü maddesiyle, bu
maddenin birinci fıkrasında yer alan “Bu Kanunun yürürlüğe girdiği
tarihten itibaren iki yıl içinde” ibaresi “1/7/2015 tarihine kadar”
olarak değiştirilmiştir.*

11308-1

a\) 24/6/1995 tarihli ve 559 sayılı Türk Ticaret Kanununun Bazı
Maddelerinde Değişiklik Yapılmasına Dair Kanun Hükmünde Kararname
gereğince, sermayelerini anılan Kanun Hükmünde Kararname ile öngörülen
tutarlara çıkarmamış anonim şirketler ile limited şirketler.

b\) Bu Kanunun yürürlük tarihinden önce veya 1/7/2015 tarihine kadar
münfesih olan anonim ve limited şirketler. ^(1)^

c\) Kooperatifler Kanunu hükümlerine göre herhangi bir nedenle dağılmış
olan kooperatifler.

d\) Sebebi ne olursa olsun aralıksız son beş yıla ait olağan genel kurul
toplantıları yapılamayan anonim şirketler ile kooperatifler.

e\) Bu Kanunun yürürlüğe girdiği tarihten önce tasfiye işlemlerine
başlanılmış ancak genel kurulun toplanamaması nedeniyle ara bilançoları
veya son ve kati bilançosu genel kurula tevdi edilemediği için ticaret
sicilinden terkin işlemi yapılamayan şirket ve kooperatifler.

\(2) Davacı veya davalı sıfatıyla devam eden davaları bulunan şirket veya
kooperatiflere bu madde hükümleri uygulanmaz.

\(3) Bu madde kapsamındaki şirket ve kooperatifler; ilgili ticaret sicili
müdürlüğünce resen veya herhangi bir kişi, kurum veya kuruluş tarafından
kanıtlarıyla birlikte yapılacak bildirimleri de kapsayacak şekilde,
ticaret sicili kayıtları üzerinden yapılacak incelemeyle tespit edilir.

\(4) Ticaret sicili müdürlüklerince;

a\) Kapsam dâhilindeki şirket ve kooperatiflerin ticaret sicilindeki
kayıtlı son adreslerine ve sicil kayıtlarına göre şirket veya
kooperatifi temsil ve ilzama yetkilendirilmiş kişilere bir ihtar
yollanır. Yapılacak ihtar, ilan edilmek üzere Türkiye Ticaret Sicili
Gazetesi Müdürlüğüne aynı gün gönderilir. İlan, ihtarın ulaşmadığı
durumlarda, ilan tarihinden itibaren otuzuncu günün akşamı itibarıyla,
11/2/1959 tarihli ve 7201 sayılı Tebligat Kanunu hükümlerine göre
yapılmış tebligat yerine geçer. Ayrıca anılan ilan, bildirici niteliği
haiz olarak ilgili ticaret ve sanayi odası veya ticaret, sanayi ya da
deniz ticaret odasının internet sitesinde aynen yayımlanır.

b\) 559 sayılı Kanun Hükmünde Kararname gereğince sermaye artırımında
bulunmayarak münfesih olan şirketlere yapılacak ihtarda; ortaklarından,
yönetici veya denetçilerden ya da müdürlerinden tebliğ tarihinden
itibaren iki ay içinde tasfiye memurunun bildirilmesi, aksi takdirde, bu
madde hükümlerine göre ticaret sicili kayıtlarından unvanın silineceği,
şirkete ait malvarlığının unvana ilişkin kaydın silindiği tarihten
itibaren on yıl sonra Hazineye intikal edeceği ve bunun kesin olduğu
açıkça yazılır.

c\) Bu fıkranın (b) bendinde belirtilen şirketler dışında kalan kapsam
dâhilindeki diğer münfesih şirketler ile kooperatiflerden ayrıca,
faaliyetlerine devam etme isteğinde bulunmaları hâlinde münfesih olma
nedenini ortadan kaldıran işlemlerin yapılarak ispat edici belgelerin
bildirilmesi istenir.

\(5) a) Tasfiye memuru olarak; şirket veya kooperatifin ortaklarından
herhangi biri, ticaret siciline kayıtlı en son yetkilileri ya da
bunların belirleyecekleri üçüncü şahıslar bildirilebilir. Tasfiye memuru
olarak başka ortak veya yönetici tarafından bildirilen ortak veya
yöneticiler ile üçüncü şahısların bu görevi kabul ettiklerine ilişkin
yazılı beyan da bildirime eklenir. Üçüncü şahısların tasfiye memuru
olarak tescil edilebilmeleri ortakların veya yöneticilerin hiçbirinin
tasfiye memuru olarak bildirilmemiş olmasına bağlıdır.

\_\_\_\_\_\_\_\_\_\_\_\_

*(1) 10/9/2014 tarihli 6552 sayılı Kanunun 133 üncü maddesiyle, bu
bentte yer alan “yürürlük tarihinden itibaren iki yıl içinde” ibaresi
“1/7/2015 tarihine kadar” olarak değiştirilmiştir.*

11308-2

b\) Dördüncü fıkra uyarınca yapılan ihtar ve ilan üzerine süresi içinde
tasfiye memurlarını bildiren şirket ve kooperatiflerin, tasfiye
memurları ve tasfiye adresi, ilgili ticaret sicili müdürlüğü tarafından
tescil ve Türkiye Ticaret Sicili Gazetesinde ve ilgili odanın internet
sitesinde ilan edilir.

c\) Bu ilanda; şirket veya kooperatifin alacaklıları, alacaklarını
kanıtlarıyla birlikte ilan tarihinden itibaren iki ay içinde tasfiye
memurlarına bildirmeye davet edilir. Ayrıca ilanda, şirket veya
kooperatifin mevcut malvarlığı ile alacak ve borçlarını gösterir
listenin; belgeleri ile birlikte ilan tarihinden itibaren bir ay içinde,
anonim şirket veya kooperatifin yönetim kurulu, kurulun bir veya birkaç
üyesi, denetçileri, limited şirketlerde ise müdür veya müdürler
tarafından ilgili tasfiye memuruna verilmesi ihtar edilir.

d\) Bu fıkra gereğince yapılacak ilan, Tebligat Kanunu hükümlerine göre
yapılmış tebligat yerine geçer.

\(6) a) Tasfiye memurları, alacaklıların alacaklarını bildirmeleri için
öngörülen sürenin sonunda şirketin veya kooperatifin durumunu gösteren
bir bilanço hazırlar ve tasfiyeyi altı ay içinde sonuçlandırır. Gerekli
hâllerde bu süreyi aşmamak üzere, Gümrük ve Ticaret Bakanlığınca bir
defaya mahsus olmak üzere ek süre verilebilir.

b\) Tasfiye memurlarınca hazırlanan bilançoya göre şirket veya
kooperatifin borçlarının varlığından fazla olması hâlinde tasfiye
memurları durumu derhal alacaklılara bildirerek şirket veya kooperatifin
iflasına karar verilmesi için mahkemeye başvuruda bulunmalarını ister.
Bildirimde ayrıca, bildirim tarihinden itibaren üç ay içinde şirket veya
kooperatifin iflası için mahkemeye müracaat edildiğinin bildirilmemesi
hâlinde kaydın silineceği ihtar olunur. Alacaklıların başvurusu üzerine
mahkeme iflasın açılmasına karar verir ve tasfiye İcra ve İflas Kanunu
hükümlerine göre yürütülür. Süresi içinde şirket veya kooperatifin
iflası için mahkemeye müracaat edildiğinin bildirilmemesi hâlinde
tasfiye memurlarının başvurusu üzerine ilgili şirket veya kooperatifin
unvanı ticaret sicilinden silinir ve bu durum Türkiye Ticaret Sicili
Gazetesinde ilan edilir.

\(7) Bu madde hükümlerine göre yapılacak tasfiye işlemlerinde, ilgili
kanunların veya esas sözleşmelerin genel kurul kararı alınmasını zorunlu
kılan hükümleri uygulanmaz.

\(8) Bu madde kapsamında tasfiye memurlarınca düzenlenecek son ve kati
bilançonun ticaret sicili müdürlüğüne verilmesi ile tasfiye sona ermiş
kabul edilir ve şirketin unvanı ticaret sicilinden silinerek Türkiye
Ticaret Sicili Gazetesinde ilan edilir. İflasına karar verilen şirket
veya kooperatifin ise iflas işlemlerinin tamamlandığının bildirilmesi
üzerine şirketin veya kooperatifin unvanı ticaret sicilinden silinir ve
bu durum Türkiye Ticaret Sicili Gazetesinde ilan edilir.

\(9) Tasfiye memurlarına beşinci fıkranın (c) bendinde belirtilen bilgi
ve belgelerin verilmemesi veya tasfiye memurlarınca da bu bilgi ve
belgelere erişilememesi hâlinde durum ticaret sicili müdürlüğüne
bildirilerek, başka bir işleme gerek kalmaksızın unvan silinir ve
Türkiye Ticaret Sicili Gazetesinde ilan edilir.

11308-3

\(10) Bu Kanunun yürürlüğe girdiği tarihten önce tasfiye işlemlerine
başlanılmış şirket veya kooperatiflerin genel kurullarının, kanunun
öngördüğü asgari süre ve şartlara uygun olarak toplantıya çağrılmış
olmasına rağmen iki defa üst üste toplanamaması ve bu durumun tevsik
edilmesi kaydıyla tasfiye memuru tarafından son ve kati bilançonun
ticaret sicili müdürlüğüne tevdi edilmesi ile tasfiye sona ermiş kabul
edilir ve unvan ticaret sicilinden silinerek Türkiye Ticaret Sicili
Gazetesinde ilan edilir.

\(11) Dördüncü fıkra uyarınca yapılan ihtar ve ilana rağmen, süresi
içinde cevap vermeyen veya tasfiye memurunu bildirmeyen yahut durumunu
kanuna uygun hâle getirmeyen veya faaliyette bulunduğunu adres ve
kanıtlarıyla birlikte bildirmeyen şirket ve kooperatiflerin unvanı
ticaret sicilinden resen silinir. Resen unvanı silinen şirket ve
kooperatifler, Türkiye Ticaret Sicili Gazetesi ile ilgili odanın
internet sitesinde ilan edilir.

\(12) Altıncı fıkranın (b) bendi, dokuzuncu fıkra ve onbirinci fıkra
uyarınca ticaret sicilinden unvanları silinecek şirket veya
kooperatiflerin borçları, unvanlarının silinmesine engel teşkil etmez.
Ancak, ticaret sicilinden kaydı silinen anonim şirketler ve
kooperatiflerin kanuni temsilcileri ile limited şirket ortaklarının,
silinme tarihinden önceki kamu borçlarından doğan sorumlulukları,
21/7/1953 tarihli ve 6183 sayılı Amme Alacaklarının Tahsil Usulü
Hakkında Kanun kapsamında devam eder.

\(13) Bu madde uyarınca yapılacak tescil ve kayıt silme işlemleri her
türlü harçtan, bu işlemler için düzenlenecek kağıtlar damga vergisinden
müstesnadır.

\(14) Bu madde kapsamında Türkiye Ticaret Sicili Gazetesinde yayımlanacak
olan ilanlardan ücret alınmaz.

\(15) Bu maddede düzenlenmeyen hususlarda ilgili kanun ve esas
sözleşmelerde öngörülen usullere göre hareket edilir. Bu madde gereğince
tasfiye edilmeksizin unvanı silinen şirket veya kooperatiflerin ortaya
çıkabilecek malvarlığı, unvana ilişkin kaydın silindiği tarihten
itibaren on yıl sonra Hazineye intikal eder. Hazine bu şirket ve
kooperatiflerin borçlarından sorumlu tutulmaz. Tasfiye memurlarının
sorumlulukları konusunda, özel kanunlardaki sorumluluğa ilişkin hükümler
saklı kalmak kaydıyla bu Kanun veya Kooperatifler Kanunu hükümleri
uygulanır. Ticaret sicilinden kaydı silinen şirket veya kooperatifin
alacaklıları ile hukuki menfaatleri bulunanlar haklı sebeplere dayanarak
silinme tarihinden itibaren beş yıl içinde mahkemeye başvurarak şirket
veya kooperatifin ihyasını isteyebilir.

\(16) Gümrük ve Ticaret Bakanlığı bu maddenin uygulanmasına ilişkin
düzenlemeleri yapmaya yetkilidir.

**GEÇİCİ MADDE 8**- **(Ek: 26/6/2012-6335/38 md.)**

\(1) 1524 üncü maddenin yürürlüğe girdiği tarihten önce kurulan denetime
tabi sermaye şirketlerinden internet sitesine sahip olanlar söz konusu
maddenin yürürlüğünden itibaren üç ay içinde internet sitelerinin belli
bir bölümünü 1524 üncü maddedeki içeriklerin yayımlanmasına özgülemek,
internet sitesi olmayanlar ise aynı süre içinde internet sitesi açmak ve
bu sitenin belli bir bölümünü anılan maddedeki içeriklerin
yayımlanmasına özgülemek zorundadır.

**GEÇİCİ MADDE 9**- **(Ek: 26/6/2012-6335/38 md.)**

\(1) Bu Kanunun göreve ilişkin hükümleri, bu Kanunun yürürlüğe girdiği
tarihten önce açılmış olan davalarda uygulanmaz. Bu davalar, açıldıkları
tarihte yürürlükte bulunan Kanun hükümlerine tabidir.

11308-4

**GEÇİCİ MADDE 10** – **(Ek: 10/9/2014-6552/134 md.)**

14/2/2014 tarihine kadar Türk Ticaret Kanunu hükümlerine göre yapılması
gereken sermaye artırımlarını herhangi bir nedenle yapmamış olan
şirketler hakkında asgari sermaye şartını bu maddenin yayımı tarihinden
itibaren üç ay içinde yapmaları hâlinde fesih işlemi uygulanmaz. Sermaye
artırımında bulunmaması nedeniyle ticaret sicili kaydı silinenlerin de
bu süre içinde sermaye artırımı için başvurmaları hâlinde kayıtları
resen yeniden oluşturulur.

**GEÇİCİ MADDE 11** – **(Ek: 15/7/2016-6728/72 md.)**

\(1) 31/12/2016 tarihinden sonra bankalarca çek hesabı sahiplerine 780
inci maddeye bu Kanunla eklenen hüküm gereğince bulunması gereken
karekod ve seri numarası unsurlarını içermeyen çek yaprağı verilemez.
31/12/2016 tarihinden önce basılan çeklerde bu unsurlar aranmaz.

11309

**Yürürlük ^(1)^**

**MADDE 1534** - (1) Kenar başlıkları metne dâhil olan bu Kanun 1/7/2012
tarihinde; (…) ^(1)^ yürürlüğe girer. 1524 üncü madde, bu Kanunun
yürürlüğe girdiği tarihten itibaren bir yıl sonra yürürlüğe girer. Türk
Ticaret Kanununun Yürürlüğü ve Uygulama Şekli Hakkında Kanun hükümleri
saklıdır. ^(1)^

\(2) Bu Kanunun Türkiye Muhasebe Standartları ile ilgili hükümlerinin
yürürlüklerine aşağıdaki hükümler uygulanır. Bu Kanun;

a\) **(Mülga: 26/6/2012-6335/39 md.)**

b\) Sermaye Piyasası Kanununa göre, ihraç ettikleri sermaye piyasası
araçları borsada veya teşkilatlanmış diğer bir piyasada işlem gören
şirketler, aracı kurumlar, portföy yönetim şirketleri ve konsolidasyon
kapsamına alınan diğer işletmeler,

c\) Bankacılık Kanununun 3 üncü maddesinde tanımlanan bankalar ile bağlı
ortaklıkları,

d\) 3/6/2007 tarihli ve 5684 sayılı Sigortacılık Kanununda tanımlanan
sigorta ve reasürans şirketleri,

e\) 28/3/2001 tarihli ve 4632 sayılı Bireysel Emeklilik Tasarruf ve
Yatırım Sistemi Kanununda tanımlanan emeklilik şirketleri,

bakımından 1/1/2013 tarihinde yürürlüğe girer.

\(3) (…) ^(1)^ bu maddenin ikinci fıkrasında sayılanlar dışında kalan her
ölçüdeki gerçek ve tüzel kişi tacirler için yayımlanan ve yayımlanacak
olan özel Türkiye Muhasebe Standartları 1/1/2013 tarihinde yürürlüğe
girer. ^(1)^

\(4) Bu Kanunun anonim şirketlerin denetlenmesine ilişkin 397 ilâ 406 ncı
maddeleri 1/1/2013 tarihinde yürürlüğe girer.

\(5) **(Ek: 26/6/2012-6335/39 md.)** 39 uncu maddenin ikinci fıkrasının
ikinci, üçüncü ve dördüncü cümleleri 1/1/2014 tarihinde yürürlüğe girer.

**Yürütme**

**MADDE 1535**- (1) Bu Kanun hükümlerini Bakanlar Kurulu yürütür.

**––––––––––––––**

(1) *26/6/2012 tarihli ve 6335 sayılı Kanunun 39 uncu maddesiyle, bu
    maddenin birinci fıkrasında yer alan “; geçici 2 nci ve geçici 3
    üncü maddeler ise bu Kanunun yayımı ile birlikte” ibaresi ile üçüncü
    fıkrasında yer alan “Küçük ve orta ölçekli sermaye şirketleri ile”
    ibaresi madde metninden çıkarılmıştır.*

11310

**6102 SAYILI KANUNA EK VE DEĞİŞİKLİK GETİREN**

**MEVZUATIN VEYA ANAYASA MAHKEMESİ TARAFINDAN İPTAL EDİLEN HÜKÜMLERİN
YÜRÜRLÜĞE GİRİŞ TARİHİNİ**

**GÖSTERİR LİSTE**

  ---------------------------------------------------------------------------- ------------------------------------------------------------------------------------------------------------------------- ---------------------------------------------------
  **Değiştiren Kanunun/ İptal Eden Anayasa Mahkemesinin Kararının Numarası**   **6102 sayılı Kanunun değişen veya iptal edilen maddeleri**                                                               **Yürürlüğe Giriş Tarihi**

  6273                                                                         814                                                                                                                       3/2/2012

  6335                                                                         4,5,24,25,26,27,33,35,38,39,51,64,65,84,88,138,139,145,147,                                                               1/7/2012
                                                                                                                                                                                                         
                                                                               148,149,156,157,166,169,170,171,174,175,186,187,188,193,                                                                  
                                                                                                                                                                                                         
                                                                               207,210,310,336,341,343,349,351,353,354,358,359,376,395,                                                                  
                                                                                                                                                                                                         
                                                                               398,397,400,401,403,404,407,408,422,431,457,458,461,462,                                                                  
                                                                                                                                                                                                         
                                                                               469,470,471,472,473,478,479,505,524,525,526,528,552,553,                                                                  
                                                                                                                                                                                                         
                                                                               554,562,563,585,586,587,605,615,616,628,635,642,644,832,                                                                  
                                                                                                                                                                                                         
                                                                               1522,1523,1524,1526,1527,Geçici Madde 1,2,3,5,6,7,8,9,                                                                    
                                                                                                                                                                                                         
                                                                               1534 ve ibare değişiklikleri                                                                                              

  6353                                                                         Geçici Madde 6                                                                                                            12/7/2012

  6455                                                                         64                                                                                                                        1/1/2013 tarihinden geçerli olmak üzere 11/4/2013
                                                                                                                                                                                                         
                                                                               359, 397, 400, 635                                                                                                        11/4/2013

  6462                                                                         1507                                                                                                                      3/5/2013

  6495                                                                         621                                                                                                                       2/8/2013

  6552                                                                         371,629, Geçici Madde 7, Geçici Madde 10                                                                                  11/9/2014

  6728                                                                         40, 184, 189, 212, 215, 335, 336, 339, 345, 349, 457, 543, 545, 562, 586, 566, 575, 585, 587, 780, 781, Geçici Madde 11   9/8/2016
  ---------------------------------------------------------------------------- ------------------------------------------------------------------------------------------------------------------------- ---------------------------------------------------


