**6514 sayılı Kanun ile değişik hali**

[]{#K1 .anchor}**YÜKSEKÖĞRETİM KANUNU**

**Kanun Numarası : 2547 **

**Kabul Tarihi : 4/11/1981**

**Yayımlandığı R. Gazete : Tarih : 6/11/1981 Sayı : 17506 **

**Yayımlandığı Düstur : Tertip : 5 Cilt : 21 Sayfa : 3 **

\*

\* \*

*Bu Kanunun yürürlükte olmayan hükümleri için bakınız*

*"Yürürlükteki Bazı Kanunların Mülga Hükümleri Külliyatı"*

*Cilt: 2 Sayfa: 1187 *

\*

\* \*

BİRİNCİ BÖLÜM

*Kanunun Amacı, Kapsamı ve Tanımlar*

*Amaç: *

**Madde 1 – **Bu kanunun amacı; yükseköğretimle ilgili amaç ve ilkeleri
belirlemek ve bütün yükseköğretim kurumlarının ve üst kuruluşlarının
teşkilatlanma, işleyiş, görev, yetki ve sorumlulukları ile eğitim -
öğretim, araştırma, yayım, öğretim elemanları, öğrenciler ve diğer
personel ile ilgili esasları bir bütünlük içinde düzenlemektir.

*Kapsam: *

**Madde 2 – **Bu kanun; yükseköğretim üst kuruluşlarını, bütün
yükseköğretim kurumlarını, bağlı birimlerini ve bunlarla ilgili faaliyet
ve esasları kapsar.

Türk Silahlı Kuvvetleri ve emniyet teşkilatına bağlı yükseköğretim
kurumlarıyla ilgili hususlar ayrı kanunlarla düzenlenir.

*Tanımlar: *

**Madde 3 – (Değişik: 17/8/1983 - 2880/1 md.) **

Bu Kanunda geçen kavram ve terimlerin tanımları aşağıda belirtilmiştir.

a\) Yükseköğretim: Milli eğitim sistemi içinde, ortaöğretime dayalı, en
az dört yarı yılı kapsayan her kademedeki eğitim - öğretimin tümüdür.

b\) Üst Kuruluşlar: Yükseköğretim Kurulu ve Üniversitelerarası Kuruldur.

c\) **(Değişik birinci paragraf: 29/6/2001 - 4702/1 md.)** Yükseköğretim
Kurumları: Üniversite ile yüksek teknoloji enstitüleri ve bunların
bünyesinde yer alan fakülteler, enstitüler, yüksekokullar,
konservatuvarlar, araştırma ve uygulama merkezleri ile bir üniversite
veya yüksek teknoloji enstitüsüne bağlı meslek yüksekokulları ile bir
üniversite veya yüksek teknoloji enstitüsüne bağlı olmaksızın ve kazanç
amacına yönelik olmamak şartı ile vakıflar tarafından kurulan meslek
yüksekokullarıdır.

**(Değişik:3/4/1991 - 3708/1 md.)** Yüksek teknoloji enstitüsü,
özellikle teknoloji alanlarında yüksek düzeyde araştırma, eğitim -
öğretim, üretim, yayın ve danışmanlık yapan, kamu tüzel kişiliğine ve
bilimsel özerkliğe sahip bir yükseköğretim kurumudur.

5348

d\) Üniversite: Bilimsel özerkliğe ve kamu tüzelkişiliğine sahip yüksek
düzeyde eğitim - öğretim, bilimsel araştırma,yayın ve danışmanlık yapan;
fakülte, enstitü, yüksekokul ve benzeri kuruluş ve birimlerden oluşan
bir yükseköğretim kurumudur.

e\) Fakülte: Yüksek düzeyde eğitim - öğretim, bilimsel araştırma ve yayın
yapan; kendisine birimler bağlanabilen bir yükseköğretim kurumudur.

f\) Enstitü: Üniversitelerde ve fakültelerde birden fazla benzer ve
ilgili bilim dallarında lisans üstü, eğitim - öğretim, bilimsel
araştırma ve uygulama yapan bir yükseköğretim kurumudur.

g\) Yüksekokul: Belirli bir mesleğe yönelik eğitim öğretime ağırlık veren
bir yükseköğretim kurumudur.

h\) Konservatuvar: Müzik ve sahne sanatlarında sanatçı yetiştiren bir
yükseköğretim kurumudur.

ı) **(Değişik: 13/2/2011-6111/170 md.)** Meslek Yüksekokulu: Belirli
mesleklere yönelik nitelikli insan gücü yetiştirmeyi amaçlayan, yılda
iki veya üç dönem olmak üzere iki yıllık eğitim-öğretim sürdüren,
önlisans derecesi veren bir yükseköğretim kurumudur.

j\) Uygulama ve Araştırma Merkezi: Yükseköğretim kurumlarında eğitim
öğretimin desteklenmesi amacıyla çeşitli alanların uygulama ihtiyacı ve
bazı meslek dallarının hazırlık ve destek faaliyetleri için eğitim -
öğretim, uygulama ve araştırmaların sürdürüldüğü bir yükseköğretim
kurumudur.

k\) Bölüm: Amaç, kapsam ve nitelik yönünden bir bütün teşkil eden,
birbirini tamamlayan veya birbirine yakın anabilim ve anasanat
dallarından oluşan; fakültelerin ve yüksekokulların eğitim - öğretim,
bilimsel araştırma ve uygulama birimidir. Anabilim dalı ve anasanat
dalları bilim ve sanat dallarından oluşur. Yükseköğretimdeki çeşitli
birimlerin ortak derslerini vermek üzere rektörlüğe bağlı bölümler de
kurulabilir.

l\) Öğretim Elemanları: Yükseköğretim kurumlarında görevli öğretim
üyeleri, öğretim görevlileri, okutmanlar ile öğretim yardımcılarıdır.

m\) Öğretim Üyeleri: Yükseköğretim kurumlarında görevli profesör, doçent
ve yardımcı doçentlerdir.

\(1) Profesör: En yüksek düzeydeki akademik unvana sahip kişidir.

\(2) Doçent: Doçentlik sınavını başarmış akademik unvana sahip kişidir.

\(3) Yardımcı Doçent: Doktora çalışmalarını başarı ile tamamlamış, tıpta
uzmanlık veya belli sanat dallarında yeterlik belge ve yetkisini
kazanmış, ilk kademedeki akademik unvana sahip kişidir.

n\) Öğretim Görevlisi: Ders vermek ve uygulama yaptırmakla yükümlü bir
öğretim elemanıdır.

o\) Okutman: Eğitim - öğretim süresince çeşitli öğretim programlarında
ortak zorunlu ders olarak belirlenen dersleri okutan veya uygulayan
öğretim elemanıdır.

p\) Öğretim Yardımcıları: Yükseköğretim kurumlarında, belirli süreler
için görevlendirilen, araştırma görevlileri, uzmanlar, çeviriciler ve
eğitim - öğretim planlamacılarıdır.

r\) **(Değişik: 13/2/2011-6111/170 md.)** Ön Lisans: Ortaöğretim
yeterliliklerine dayalı, en az iki yıllık bir programı kapsayan
nitelikli insan gücü yetiştirmeyi amaçlayan veya lisans öğretiminin ilk
kademesini teşkil eden bir yükseköğretimdir.

s\) Lisans: Ortaöğretime dayalı, en az sekiz yarı yıllık bir programı
kapsayan bir yükseköğretimdir.

t\) Lisans Üstü: Yüksek lisans, doktora, tıpta uzmanlık ve sanatta
yeterlik eğitimini kapsar ve aşağıdaki kademelere ayrılır.

\(1) Yüksek Lisans: (Bilim uzmanlığı, yüksek mühendislik, yüksek
mimarlık, master): Bir lisans öğretimine dayalı, eğitim - öğretim ve
araştırmanın sonuçlarını ortaya koymayı amaçlayan bir yükseköğretimdir.

5349

\(2) Doktora: Lisansa dayalı en az altı veya yüksek lisans veya eczacılık
veya fen fakültesi mezunlarınca Sağlık ve Sosyal Yardım Bakanlığı
tarafından düzenlenen esaslara göre bir laboratuvar dalında kazanılan
uzmanlığa dayalı en az dört yarı yıllık programı kapsayan ve orijinal
bir araştırmanın sonuçlarını ortaya koymayı amaçlıyan bir
yükseköğretimdir.

\(3) Tıpta Uzmanlık: Sağlık ve Sosyal Yardım Bakanlığı tarafından
düzenlenen esaslara göre yürütülen ve tıp doktorlarına belirli alanlarda
özel yetenek ve yetki sağlamayı amaçlayan bir yükseköğretimdir.

\(4) Sanatta Yeterlik: Lisansa dayalı en az altı,yüksek lisansa dayalı en
az dört yarı yıllık programı kapsayan ve orijinal bir sanat eserinin
ortaya konulmasını, müzik ve sahne sanatlarında ise üstün bir uygulama
ve yaratıcılığı amaçlayan doktora düzeyinde lisans üstü bir
yükseköğretim eşdeğeridir.

u\) Yükseköğretim Eğitim Türleri: Yükseköğretimde eğitim - öğretim
türleri örgün, açık, dışarıdan (ekstern) ve yaygın eğitimdir.

\(1) Örgün Eğitim: Öğrencilerin, eğitim - öğretim süresince ders ve
uygulamalara devam etme zorunluluğunda oldukları bir eğitim - öğretim
türüdür.

\(2) Açık Eğitim: Öğrencilere radyo, televizyon ve eğitim araçları
vasıtasıyla yapılan bir eğitim - öğretim türüdür.

\(3) Dışarıdan Eğitim (Ekstern Eğitim): Yükseköğretimin belirli
dallarında, devam zorunluluğu olmaksızın sadece yarı yıl içi ve sonu
sınavlarına katılma zorunluluğu bulunan bir eğitim - öğretim türüdür. Bu
eğitimi izleyen öğrenciler ortak zorunlu dersler ile gerekli görülen
bazı dersleri, ilgili yükseköğretim kurumlarınca mesai saatleri
dışındaki uygun saatlerde düzenlenecek derslerde alırlar.

\(4) Yaygın Eğitim: Toplumun her kesimine ve değişik alanlarda bilgi ve
beceri kazandırma amacı güden bir eğitim - öğretim türüdür.

v\) **(Ek : 29/6/2001 - 4702/1 md.)** Mesleki ve Teknik Eğitim Bölgesi :
Bir veya daha fazla meslek yüksekokulu ile öğretim programları bütünlüğü
ve devamlılığı içinde ilişkilendirilmiş mesleki ve teknik orta öğretim
kurumlarından oluşan eğitim bölgesidir.

İKİNCİ BÖLÜM

*Genel Hükümler *

*Amaç: *

**Madde 4 – **Yükseköğretimin amacı:

a\) Öğrencilerini;

\(1) ATATÜRK İnkılapları ve ilkeleri doğrultusunda ATATÜRK
milliyetçiliğine bağlı,

\(2) Türk milletinin milli, ahlaki, insani, manevi ve kültürel
değerlerini taşıyan, Türk olmanın şeref ve mutluluğunu duyan,

\(3) Toplum yararını kişisel çıkarının üstünde tutan, aile, ülke ve
millet sevgisi ile dolu,

\(4) Türkiye Cumhuriyeti Devletine karşı görev ve sorumluluklarını bilen
ve bunları davranış haline getiren,

\(5) Hür ve bilimsel düşünce gücüne, geniş bir dünya görüşüne sahip,
insan haklarına saygılı,

\(6) Beden, zihin, ruh, ahlak ve duygu bakımından dengeli ve sağlıklı
şekilde gelişmiş,

\(7) İlgi ve yetenekleri yönünde yurt kalkınmasına ve ihtiyaçlarına cevap
verecek, aynı zamanda kendi geçim ve mutluluğunu sağlayacak bir mesleğin
bilgi, beceri, davranış ve genel kültürüne sahip, vatandaşlar olarak
yetiştirmek,

b\) Türk Devletinin ülkesi ve milletiyle bölünmez bir bütün olarak, refah
ve mutluluğunu artırmak amacıyla; ekonomik, sosyal ve kültürel
kalkınmasına katkıda bulunacak ve hızlandıracak programlar uygulayarak,
çağdaş uygarlığın yapıcı, yaratıcı ve seçkin bir ortağı haline gelmesini
sağlamak,

5350

c\) Yükseköğretim kurumları olarak yüksek düzeyde bilimsel çalışma ve
araştırma yapmak, bilgi ve teknoloji üretmek, bilim verilerini yaymak,
ulusal alanda gelişme ve kalkınmaya destek olmak, yurt içi ve yurt dışı
kurumlarla işbirliği yapmak suretiyle bilim dünyasının seçkin bir üyesi
haline gelmek, evrensel ve çağdaş gelişmeye katkıda bulunmaktır.

*Ana ilkeler:*

**Madde 5 – **Yükseköğretim, aşağıdaki "Ana ilkeler" doğrultusunda
planlanır, programlanır ve düzenlenir:

a\) Öğrencilere, ATATÜRK inkılapları ve ilkeleri doğrultusunda ATATÜRK
milliyetçiliğine bağlı hizmet bilincinin kazandırılması sağlanır.

b\) Milli Kültürümüz, örf ve adetlerimize bağlı,kendimize has şekil ve
özellikleri ile evrensel kültür içinde korunarak geliştirilir ve
öğrencilere, milli birlik ve beraberliği kuvvetlendirici ruh ve irade
gücü kazandırılır.

c\) Yükseköğretim kurumlarının özellikleri, eğitim - öğretim dalları ile

amaçları gözetilerek eğitim - öğretimde birlik ilkesi sağlanır.

d\) Eğitim - öğretim plan ve programları, bilimsel ve teknolojik
esaslara, ülke ve yöre ihtiyaçlarına göre kısa ve uzun vadeli olarak
hazırlanıp sürekli olarak geliştirilir.

e\) Yükseköğretimde imkan ve fırsat eşitliğini sağlayacak önlemler
alınır.

f\) **(Değişik: 3/4/1991 - 3708/2 md.)** Üniversiteler ile yüksek
teknoloji enstitüleri ve bunlar içindeki fakülte, enstitü ve
yüksekokullar, kalkınma plan ve programlarının ilke ve hedefleri
doğrultusunda ve yükseköğretim planlaması çerçevesinde Yükseköğretim
Kurulunun görüşü veya önerisi üzerine kanunla kurulur.

g\) Meslek elemanı yetiştiren bakanlıklara bağlı yüksekokullar,
Yükseköğretim Kurulunun tespit edeceği esaslara göre Bakanlar Kurulu
kararı ile kurulur.

h\) Yükseköğretim kurumlarının geliştirilmesi, verimlerinin artırılması,
genişletilmesi ve bütün yurda yaygınlaştırılması amacına yönelik olarak
yenilerinin açılması, öğretim elemanlarının yurt içinde ve dışında
yetiştirilmeleri ve görevlendirilmeleri, üretim - insangücü - eğitim
unsurları arasında dengenin sağlanması, yükseköğretime ayrılan
kaynakların ve ihtisas gücünün dağılımı, milli eğitim politikası ve
kalkınma planları ilke ve hedefleri doğrultusunda ülke, çevre ve
uygulama alanı ihtiyaçlarının karşılanması, örgün, yaygın, sürekli ve
açık eğitim - öğretimi de kapsayacak şekilde planlanır ve
gerçekleştirilir.

ı) **(Değişik : 29/5/1991 - 3747/1 md.)** Yükseköğretim kurumlarında,
Atatürk İlkeleri ve İnkılap Tarihi, Türk dili, yabancı dil zorunlu
derslerdendir. Ayrıca, zorunlu olmamak koşuluyla beden eğitimi veya
güzel sanat dallarındaki derslerden birisi okutulur. Bütün bu dersler en
az iki yarı yıl olarak programlanır ve uygulanır.

ÜÇÜNCÜ BÖLÜM

*Üst Kuruluşlar*

*Yükseköğretim Kurulu: ^(1)^*

**Madde 6 – (Değişik: 2/12/1987 - KHK - 301/1 md.)**

a.  Yükseköğretim Kurulu, tüm yüksek öğretimi düzenleyen ve
    yükseköğretim kurumlarının faaliyetlerine yön veren, bu kanunla
    kendisine verilen görev ve yetkiler çerçevesinde özerkliğe ve kamu
    tüzel kişiliğine sahip, bir kuruluştur. Yükseköğretim Kuruluna;
    Yükseköğretim Denetleme Kurulu (…) ^(1)^ ile gerekli planlama,
    araştırma, geliştirme, değerlendirme, bütçe, yatırım ve koordinasyon
    faaliyetleri ile ilgili birimler bağlıdır.

–––––––––––––

*(1) 17/2/2011 tarihli ve 6114 sayılı Kanunun 11 inci maddesiyle, bu
maddede yer alan “, Öğrenci Seçme ve Yerleştirme Merkezi” ibaresi madde
metninden çıkarılmıştır.*

5351

b.Yükseköğretim Kurulu;

\(1) Cumhurbaşkanı tarafından, rektörlük ve öğretim üyeliğinde başarılı
hizmet yapmış profesörlere öncelik vermek suretiyle seçilen yedi,

\(2) **(Değişik: 23/12/1988 - KHK - 351/13 md.)** Bakanlar Kurulunca
temayüz etmiş üst düzeydeki Devlet görevlileri veya emeklileri
arasından, (hakim ve savcı sınıfından olanlar için Bakanlığın ve
kendilerinin muvafakatı alınmak kaydıyla) seçilen yedi,

\(3) **(Mülga: 14/7/2004 – 5218/2 md.)**

\(4) **(İptal:Ana. Mah.'nin 14/5/1997 tarih ve E. 1997/21, K. 1997/48
sayılı Kararı ile)**

\(5) Üniversitelerarası Kurulca, Kurul üyesi olmayan profesör öğretim
üyelerinden seçilen yedi, kişiden oluşur.

(2), (3), (...) ^(1)^ ve (5) inci bentlere göre seçilenlerin üyelikleri
Cumhurbaşkanının onayı ile kesinleşir. Bu bentlerde belirtilenlerin
seçimleri biray içinde, Cumhurbaşkanı tarafından onaylanmayanların
yerine yeni adayların seçimleri ise iki hafta içinde yapılmadığı
takdirde, Cumhurbaşkanınca doğrudan atama yapılır.

Kamu kurum ve kuruluşlarında görevli olanlardan üyeliğe seçilenlerin
kurumlarıyla ilişkileri devam eder.

Kurul üyeliğinin süresi dört yıldır. Dört yıllık görev süresi biten
üyeler ile herhangi bir sebeple Kuruldan ayrılanların yerine yeniden
dört yıl süreyle seçim ve atama yapılır. Süreleri sona eren üyelerin
Kurula yeniden seçilmeleri mümkündür.

c\. Yükseköğretim Kurulu Organları;Genel Kurul, Başkan ve Yürütme
Kurulu'ndan ibarettir.

Yükseköğretim Genel Kurulu, yukarıdaki (b) fıkrasında yazılı kişilerden
oluşur. Genel Kurul her yarı yılda en az üç defa toplanır. Başkanın
çağrısı veya üyelerin en az üçte birinin yazılı isteği üzerine
olağanüstü toplantılar yapılabilir.

Cumhurbaşkanı, Kurul üyeleri arasından dört yıl süreyle bir Başkan
seçer. Kanun ve yönetmelik hükümleriyle Yükseköğretim Genel Kurulu ve
Yürütme Kurulu kararlarının uygulanmasından sorumlu olan Başkan, Kurulu
temsil eder, seçimi Kurula verilen akademik personelin ve diğer
kişilerin atamalarını yapar.

Milli Eğitim Gençlik ve Spor Bakanı, gerekli gördüğü hallerde, Kurula
katılır ve başkanlık eder.

Yürütme Kurulu, Başkan dahil dokuz kişiden oluşur.Yürütme Kuruluna
katılacak olan ve Genel Kurul üyeleri arasından seçilecek iki başkan
vekilinden biri Kurul Başkanınca; diğeri ise Genel Kurul tarafından
seçilir. Genel Kurulca Yürütme Kuruluna katılacak diğer altı üyenin
ikisi 6 ıncı maddenin (b) fıkrasının (1) inci bendinde;ikisi aynı
fıkranın (2), (3) (...)(2) üncü bendlerinde; ikisi ise aynı fıkranın (5)
inci bendinde belirtilen üyeler arasından seçilir. **(Ek: 23/12/1988 -
KHK - 351/13 md.)** Hakim ve savcı sınıfından olan üye,Yürütme Kurulu
üyeliğine seçilemez.

Başkan,Yükseköğretim Genel Kurulu ile Yürütme Kurulu'na başkanlık eder.
Başkanın yokluğunda,Başkanın görevlendirdiği başkan vekillerinden biri
Başkana vekalet eder.

Genel Kurul, Yükseköğretim Kanunu ile kendisine verilen
görevlerden,Yükseköğretimin planlanması, düzenlenmesi, yönetilmesi ve
denetlenmesi, yönetmeliklerin hazırlanması, yükseköğretim üst
kuruluşlarıyla,üniversitelerce hazırlanan bütçelerin tetkik ve
onaylanması ile rektörlüklere aday gösterme dışında kalan yetki ve
görevlerinden uygun gördüğü bölümleri Yürütme Kuruluna devredebilir.

——————————

(1) *Bu fıkrada yeralan "(4)" rakamı, Anayasa Mahkemesinin 14/5/1997
    tarih ve E. 1997/21, K. 1997/48 sayılı Kararıyla iptal edilmiş olup,
    metinden çıkarılmıştır. (Bkz: 2/8/1997-23068)*

*(2) Bu fıkrada yeralan "ve (4)" bağlacıyla rakamı, Anayasa Mahkemesinin
14/5/1997 tarih ve E.1997/21, K.1997/48 sayılı kararıyla iptal edilmiş
olup, metinden çıkarılmıştır. (Bkz: 2/8/1997-23068)*

5352

Yükseköğretim Genel Kurulu'nun toplantı nisabı ondört, Yürütme
Kurulu'nun toplantı nisabı ise altıdır.Genel Kurul ile Yürütme
Kurulu'nda kararlar toplantıya katılanların oy çokluğu ile alınır.
Oylamalarda eşitlik olması halinde, Başkanın oyu iki sayılır.

d\. Yürütme Kurulu'nun Başkan ve Üyelerinin ücretleri 657 sayılı Devlet
Memurları Kanununa göre en yüksek Devlet memuruna ödenen aylık (ek
gösterge, yan ödeme ve her çeşit tazminatlar dahil) iki katını geçmemek
üzere Bakanlar Kurulu'nca tesbit edilir. Yürütme Kurulunda görev
alanlara ayrıca kamu kurumlarınca ücret ödenmez. Emekli olanların ise
emekli aylıklarının ödenmesine devam olunur. Yürütme Kurulu'nda görev
alan kamu personelinin her türlü özlük hakları saklı kalır ve aylıksız
izinli sayılırlar.

Yükseköğretim Genel Kurulunun Yürütme Kurulu dışında kalan üyelerine
ödenecek toplantıya katılma ücreti (huzur hakkı), her toplantı için
devlet memur aylıkları kat sayısının (4000) rakamı ile çarpımı sonucunda
bulunacak meblağdır. Ancak, bir yılda onikiden fazla toplantıya katılma
ücreti (huzur hakkı) ödenemez.

e\. Yürütme Kurulu üyeleri sürekli görev yaparlar. Kurul Başkanı ve
Yürütme Kurulu üyeleri; kamu yararına çalışan dernek ve kurumlar ile
vakıflar ve bunların kurmuş olduğu kurum ve kuruluşlarda herhangi bir
ücret almadan görev yapma ve Bakanlar Kurulunca verilecek geçici
görevler dışında herhangi bir kamu kuruluşunda ve özel kuruluşlarda
çalışamazlar.

Bakanlar Kurulunca görevlendirme dışında herhangi bir nedenle bir yıl
içinde yıllık izin, hastalık ve mazeret izinleri hariç bir ay hizmete
devam etmeyen Yürütme Kurulu üyeleri görevlerinden ayrılmış sayılırlar.

f\. Yükseköğretim Kurulunun,asli görevleri ile ilişkileri kesilmeyen
üyeleri hariç, diğer üyeleri,seçim ve göreve devamlarında, kanunlarda
öngörülen yaş haddine tabi değildirler.

*Yükseköğretim Kurulunun görevleri:*

**Madde 7 – (Değişik: 17/8/1983 - 2880/3 md.) **

Yükseköğretim Kurulunun görevleri;

a\) Yükseköğretim kurumlarının bu Kanunda belirlenen amaç, hedef ve
ilkeler doğrultusunda kurulması, geliştirilmesi, eğitim - öğretim
faaliyetlerinin gerçekleştirilmesi ve yükseköğretim alanlarının ihtiyaç
duyduğu öğretim elemanlarının yurt içinde ve yurt dışında yetiştirilmesi
için kısa ve uzun vadeli planlar hazırlamak, üniversitelere tahsis
edilen kaynakların, bu plan ve programlar çerçevesinde etkili bir
biçimde kullanılmasını gözetim ve denetim altında bulundurmak,

b\) Yükseköğretim kurumları arasında bu Kanunda belirlenen amaç, ilke ve
hedefler doğrultusunda birleştirici, bütünleştirici, sürekli, ahenkli ve
geliştirici işbirliği ve koordinasyonu sağlamak,

c\) Üniversite çalışmalarının en verimli düzeyde sürdürülmesi için
büyümenin sınırlarını tespit etmek ve yaz öğretimi, gece öğretimi, ikili
öğretim gibi tedbirler almak,

d\) Devlet kalkınma planlarının ilke ve hedefleri doğrultusunda ve
yükseköğretim planlaması çerçevesi içinde;

\(1) Yeni üniversite kurulmasına ve gerektiğinde birleştirilmesine
ilişkin önerilerini veya görüşlerini Milli Eğitim Bakanlığına sunmak,

\(2) Bir üniversite içinde fakülte, enstitü ve yüksekokul açılmasına,
birleştirilmesi veya kapatılması ile ilgili olarak doğrudan veya
üniversitelerden gelecek önerilere dayalı kararlar almak ve gereği için
Milli Eğitim Bakanlığına sunmak,

Yükseköğretim kurumları içinde bölüm, anabilim ve anasanat dalları ile
uygulama ve araştırma merkezi açılması, birleştirilmesi veya
kapatılması; konservatuvar, meslek yüksekokulu veya destek, hazırlık
okul veya birimleri kurulması ile ilgili olarak doğrudan veya
üniversitelerden gelecek öneriler üzerine karar vermek,

Eğitim - öğretimin aksaması sonucunu doğuracak olaylar dolayısıyla
öğrenime ara verilmesine veya tekrar başlatılmasına ilişkin olarak
üniversitelerden gelecek önerilere göre veya doğrudan karar verip
uygulatmak,

5352-1

\(3) Bakanlıklar tarafından kurulacak yükseköğretim kurumlarının kuruluş,
amaç ve esaslarını inceleyerek görüşlerini ilgili makama sunmak,

e\) Yükseköğretim kurumlarında eğitim - öğretim programlarının asgari
ders saatlerini ve sürelerini,öğrencilerin yatay ve dikey geçişleriyle
ve yüksekokul mezunlarının bir üst düzeyde öğrenim yapmalarına ilişkin
esasları Üniversitelerarası Kurulun da görüşlerini alarak tespit etmek,

f\) Üniversitelerin ihtiyaçlarını, eğitim - öğretim programlarını,bilim
dallarının niteliklerini, araştırma faaliyetlerini, uygulama alanlarını,
bina, araç, gereç ve benzeri imkanlar ve öğrenci sayılarını ve diğer
ilgili hususları dikkate alarak; üniversitelerin profesör, doçent ve
yardımcı doçent kadrolarını dengeli bir oranda tespit etmek,

**Dikkat:** (Devamı 5353‘üncü sayfadadır.)

5352-2

5353

g\) Her yıl üniversitelerin verecekleri faaliyet raporlarını inceleyerek
değerlendirmek;

üstün başarı gösterenlerle, yeterli görülmeyenleri tespit etmek ve
gerekli önlemleri almak,

h\) Üniversitelerin her eğitim - öğretim programına kabul edeceği öğrenci
sayısı önerilerini inceleyerek kapasitelerini tespit etmek; insangücü
planlaması, kurumların kapasiteleri ve öğrencilerin ilgi ve yetenekleri
doğrultusunda ortaöğretimdeki yönlendirme esaslarını da dikkate alarak
öğrencilerin seçilmesi ve kabul edilmesi ile ilgili esasları tespit
etmek,

ı) Yükseköğretim kurumlarında ve bu kurumlara girişte imkan ve fırsat
eşitliği sağlayacak önlemleri almak,

j\) Her eğitim - öğretim programında öğrencilerden alınacak harca ait
ilgili yükseköğretim kurumlarının önerilerini inceleyerek karara
bağlamak,

k\) Yükseköğretim üst kuruluşları ile üniversitelerce hazırlanan
bütçeleri tetkik ve onayladıktan sonra Milli Eğitim Bakanlığına sunmak,

l\) Rektörlerin disiplin işlemlerini kovuşturmak ve karara bağlamak,
öğretim elemanlarından bu Kanunda öngörülen görevleri yerine getirmekte
yetersizliği görülenler ile bu Kanunla belirlenen yükseköğretimin amaç,
ana ilkeleri ve öngördüğü düzene aykırı harekette bulunanları rektörün
önerisi üzerine veya doğrudan, normal usulüne göre, yükseköğretim
kurumları ile ilişkilerini kesmek (…)*^(1)^*,

m\) Çeşitli bilim ve sanat alanlarında bilimsel milli komiteler ve
çalışma grupları kurmak,

n\) Gerektiğinde yeni kurulan veya gelişmekte olan üniversitelere
gelişmiş üniversitelerin eğitim - öğretim ve eleman yetiştirme
alanlarında yapacağı katkıyı gerçekleştirmek için gelişmiş
üniversiteleri görevlendirmek ve bu konudaki uygulama esaslarını tespit
etmek,

o\) Vakıflar tarafından kurulacak yükseköğretim kurumlarının bu Kanun
hükümlerine göre açılması hususundaki görüş ve önerilerini Milli Eğitim
Bakanlığına sunmak, bu kurumlara ilişkin gerekli düzenlemeleri yapmak ve
bunları gözetmek, denetlemek,

p\) Yurt dışındaki yükseköğretim kurumlarından alınmış ön lisans, lisans
ve lisans üstü diplomaların denkliğini tespit etmek,

r\) Bu Kanunla kendisine verilen diğer görevleri yapmaktır.

*Yükseköğretim Denetleme Kurulu: *

**Madde 8 – **

a\. Yükseköğretim Denetleme Kurulu, Yükseköğretim Kurulu adına
üniversiteleri, bağlı birimlerini, öğretim elemanlarını ve bunların
faaliyetlerini gözetim ve denetim altında bulunduran, Yükseköğretim
Kuruluna bağlı bir kuruluştur.

b\. Kuruluş ve İşleyişi:

Yükseköğretim Denetleme Kurulu:

\(1) Yükseköğretim Kurulu tarafından önerilecek beş profesör üyeden,

\(2) Yargıtay, Danıştay ve Sayıştay tarafından gösterilecek üçer aday
arasından Yükseköğretim Kurulu tarafından seçilip önerilecek birer
üyeden,

\(3) Genelkurmay Başkanlığı ve Milli Eğitim Bakanlığınca seçilecek birer
üyeden,

oluşur.

Bu suretle tespit edilen Yükseköğretim Denetleme Kurulu üyelerinin
atanmaları, cari usullere göre yapılır.

\_\_\_\_\_\_\_\_\_\_\_\_\_\_\_\_\_\_\_\_\_

*(1) Anayasa Mahkemesi’nin 22/12/2011 tarihli ve E.:2010/20, K.:2011/166
sayılı Kararıyla; bu bentte yer alan “veya denenmek üzere başka bir
yükseköğretim kurumuna atamak” ibaresi iptal edilmiştir.*

5354

Yükseköğretim Denetleme Kurul Başkanı, bu kurul üyeleri arasından
Yükseköğretim Kurulu Başkanı tarafından atanır.

Genelkurmay Başkanlığınca seçilen üyenin görev süresi iki, diğerlerinin
ise altı yıldır. Genelkurmay Başkanlığınca seçilen üye, diğer özlük
hakları saklı kalmak kaydı ile maaşsız izinli sayılır. Diğer üyelerin
kurumları ile ilişikleri kesilir, Kurul üyelerinin yaş haddi öğretim
üyelerinde olduğu gibidir.

Genelkurmay Başkanlığınca seçilenin dışındaki üyelerin üçte biri her iki
yılda bir yenilenir. Süreleri sona eren üyelerin yeniden seçilmeleri
mümkündür. Herhangi bir nedenle üyeliğin normal süreden önce sona ermesi
halinde, eski üyenin kalan süresini tamamlamak üzere aynı statüde yenisi
seçilir.

Kurul üyelerinin ücretleri, Yükseköğretim Kurulu üyelerine ödenen ücreti
geçmeyecek şekilde Bakanlar Kurulunca tespit edilir. Emekli olarak
seçilenlerin emekli maaşlarının ödenmesine devam edilir.

Yükseköğretim Denetleme Kurulu üyeleri, Bakanlar Kurulu ve Yükseköğretim
Kurulu tarafından verilen istisnai geçici görevler dışında hiç bir kamu
kuruluşu veya özel kuruluşta ücretli ve ücretsiz çalışamazlar.Üyelerden
geçici görevlendirme dışında herhangi bir nedenle bir yıl içinde, yıllık
izin hariç, toplam üç ay hizmete devam etmeyenler kuruldan ayrılmış
sayılır.

**(Ek: 17/8/1983 - 2880/4 md.)** Yükseköğretim Denetleme Kurulu
üyelerinden görev süreleri sona ereceklerin yerine seçimler Eylül ayında
yapılır ve atanan üyeler seçimi izleyen Ocak ayı başında göreve
başlarlar.

*Yükseköğretim Denetleme Kurulunun görevleri:*

**Madde 9 – (Değişik: 17/8/1983 - 2880/5 md.) **

Yükseköğretim Denetleme Kurulunun görevleri;

a\) Yükseköğretim kurumlarında, eğitim - öğretim ve diğer faaliyetlerin
bu Kanunda belirtilen amaca ve ana ilkelere uygunluğunu Yükseköğretim
Kurulunca hazırlanacak esaslara göre ve onun adına denetlemek,

b\) Yükseköğretim Kurulu Başkanı tarafından bu Kanunun 53 üncü maddesine
göre istenen soruşturmaları yapmak,

c\) Yükseköğretim Kurulu tarafından bu Kanuna göre verilecek diğer
görevleri yapmaktır.

*Kaynak aktarımı ^(1)^*

**Madde 10 – (Değişik: 17/8/1983 - 2880/6 md.)**

(…) ^(1)^

**(Mülga bir ilâ yedinci fıkra: 17/2/2011-6114/11 md.)**

––––––––––––––––

*(1) Bu madde başlığı “Öğrenci Seçme ve Yerleştirme Merkezi:” iken,
17/2/2011 tarihli ve 6114 sayılı Kanunun 11 inci maddesiyle metne
işlendiği şekilde değiştirilmiş, maddede yer alan “Kuruluş, işleyiş ve
görevleri:” ibaresi madde metninden çıkarılmıştır. *

5354-1

**(Ek fıkra: 18/6/2008-5772/1 md.)** Ölçme, Seçme ve Yerleştirme Merkezi
Başkanlığının bir önceki yıla ait bütçe geliri ile bütçe gideri farkının
% 25’i her yıl şubat ayı sonuna kadar Yükseköğretim Kurulu hesabına
aktarılır. Aktarılan bu tutarı, bir yandan Yükseköğretim Kurulu
bütçesinin (B) işaretli cetveline öz gelir, diğer yandan (A) işaretli
cetvelin mevcut veya yeni açılacak tertiplerine ödenek olarak eklemeye
Yükseköğretim Kurulu yetkilidir. Sermaye ödenekleri, yılı yatırım
programı ile ilişkilendirilir. ^(1)^

**(Ek fıkra: 18/6/2008-5772/1 md.)** Ödenek kaydedilen tutarlar,
öncelikle yükseköğretim kurumlarının bilimsel araştırma projeleri ile
yurt içi ve yurt dışı öğretim elemanı ve öğrenci değişim programlarının
desteklenmesi, yurt içi ve yurt dışında öğretim üyesi ve araştırmacı
yetiştirilmesi ile Yükseköğretim Kurulunun fiziki ve beşeri altyapısının
güçlendirilmesi amacıyla kullanılır.

**(Ek fıkra: 18/6/2008-5772/1 md.; Değişik: 25/6/2009-5917/19 md.)** Söz
konusu hizmet ve faaliyetlere ilişkin olarak Yükseköğretim Kurulunca
uygun görülen tutarlar, ilgili yükseköğretim kurumlarına tahakkuk
ettirilmek suretiyle ödenir. Yurt içi ve yurt dışında öğretim üyesi ve
araştırmacı yetiştirilmesi amacıyla yükseköğretim kurumlarına ödenen
tutarlar karşılığını bir yandan ilgili yükseköğretim kurumunun (B)
işaretli cetveline öz gelir, diğer yandan (A) işaretli cetveline ödenek
kaydetmeye ilgili yükseköğretim kurumu yetkilidir.

**(Ek fıkra: 18/6/2008-5772/1 md.; Değişik: 25/6/2009-5917/19 md.)**
Bilimsel araştırma projeleri ile yurt içi ve yurt dışı öğretim elemanı
ve öğrenci değişim programlarının desteklenmesi amacıyla yükseköğretim
kurumuna aktarılan tutarlar, ilgili yükseköğretim kurumunun bütçesine
gelir kaydedilmeksizin, açılacak özel hesaplarda izlenir.

**(Ek fıkra: 25/6/2009-5917/19 md.)** Yurt içi ve yurt dışı öğretim
elemanı ve öğrenci değişim programlarının desteklenmesi amacıyla program
yürütücüsü yükseköğretim kurumunun özel hesaplarda izlediği tutarlardan,
programlardan yararlanan öğrencilere burs verilebilir. Burs tutarı, 5102
sayılı Yüksek Öğrenim Öğrencilerine Burs Kredi Verilmesine İlişkin
Kanuna göre, lisans öğrenimi gören öğrencilere ödenmekte olan burs
tutarının üç katını geçemez. Öğretim elemanlarına ise bu Kanun, 2914
sayılı Yükseköğretim Personel Kanunu ve ilgili diğer mevzuatta yer alan
kısıtlamalara bağlı olmaksızın 2914 sayılı Kanunun 11 inci maddesindeki
unvanlar itibarıyla belirlenen ek ders ücretinin on katını geçmemek
üzere ek ders ücreti ödenebilir. Ayrıca, program süresi ile sınırlı
olmak kaydıyla program kapsamında yapılan her türlü harcamalar özel
hesaptan karşılanır.

**(Ek fıkra: 25/6/2009-5917/19 md.)** Bilimsel araştırma projelerinin
desteklenmesi için özel hesaba aktarılan tutarların harcanması ve
muhasebeleştirilmesi ile yurt içi ve yurt dışı öğretim elemanı ve
öğrenci değişim programlarının desteklenmesi amacıyla özel hesaba
aktarılan tutarların kullanımı, bu kapsamda yapılacak ödemeler ile diğer
hususlara ilişkin usul ve esaslar Maliye Bakanlığı ile Yükseköğretim
Kurulunca müştereken belirlenir. Bu kapsamda yapılan harcamalar 5018
sayılı Kamu Malî Yönetimi ve Kontrol Kanununa göre denetlenir.

––––––––––––––––––

*(1) 17/2/2011 tarihli ve 6114 sayılı Kanunun 11 inci maddesiyle, bu
fıkrada yer alan “Öğrenci Seçme ve Yerleştirme Merkezinin önceki yıldan
devreden finansman fazlasının” ibaresi “Ölçme, Seçme ve Yerleştirme
Merkezi Başkanlığının bir önceki yıla ait bütçe geliri ile bütçe gideri
farkının” olarak değiştirilmiş ve metne işlenmiştir.*

5354-2

5355

*Üniversitelerarası Kurul:*

**Madde 11 – **

a\. Kuruluş ve işleyişi: Üniversitelerarası Kurul, üniversite rektörleri,
Genelkurmay Başkanlığının Silahlı Kuvvetlerden dört yıl için seçeceği
bir profesör ile her üniversite senatosunun o üniversiteden dört yıl
için seçeceği birer profesörden oluşur.

Rektörler, Üniversitelerarası Kurula, bir yıl süre ile,üniversitelerin
Cumhuriyet dönemindeki kuruluş tarihlerine göre, sıra ile, başkanlık
yaparlar.

Kurul, çalışmalarını kolaylaştırmak ve üniversitelerarasında ve
uluslararası yükseköğretim kurumları ile işbirliğini düzenlemek amacı
ile sürekli ve geçici birimler ve komisyonlar kurabilir. Bu birim ve
komisyonların teşkil ve çalışma esasları Üniversitelerarası Kurulca
belirlenir.

Kurul, en az yılda iki defa, aksi kararlaştırılmadıkça başkanın bağlı
olduğu üniversitenin bulunduğu şehirde toplanır ve kurul gündemi önceden
Milli Eğitim Bakanlığına, Yükseköğretim Kuruluna ve kurul üyelerine
gönderilir.

Milli Eğitim Bakanı ve Yükseköğretim Kurul Başkanı gerekli gördüğü
hallerde Kurulun toplantılarına katılabilir.

b\. Görevleri

Üniversitelerarası Kurul akademik bir organ olup aşağıdaki görevleri
yapar:

\(1) Yükseköğretim planlaması çerçevesinde,üniversitelerin eğitim -
öğretim, bilimsel araştırma ve yayım faaliyetlerini koordine etmek,
uygulamaları değerlendirmek, Yükseköğretim Kuruluna ve üniversitelere
önerilerde bulunmak,

\(2) Teşkilat ve kadro yönünden ve Yükseköğretim Kurulu kararları
doğrultusunda üniversitelerin öğretim üyesi ihtiyacını karşılayacak
önlemleri teklif etmek,

\(3) Üniversitelerin tümünü ilgilendiren eğitim - öğretim,bilimsel
araştırma ve yayım faaliyetleri ile ilgili yönetmelikleri hazırlamak
veya görüş bildirmek,

*(*4) Aynı veya benzer nitelikteki fakültelerin ya da üniversitelere
veya fakültelere bağlı diğer yükseköğretim kurumlarının eğitim -
öğretimine ilişkinilkeler ve süreler arasında uyum sağlamak,

\(5) Doktora ile ilgili esasları tespit etmek ve yurt dışında yapılan
doktoraları, doçentlik ve profesörlük ünvanlarını değerlendirmek,

\(6) Doçentlik sınavlarını düzenlemek ve ilgili yönetmelik gereğince
doçent adaylarının yayın ve araştırmalarının değerlendirilmesi ve
doçentlik sınavı ile ilgili esasları tespit etmek ve jürileri seçmek,

\(7) Bu kanunla kendisine verilen diğer görevleri yapmaktır.

DÖRDÜNCÜ BÖLÜM

*Yükseköğretim Kurumları ^(1)^*

*Yükseköğretim Kurumlarının görevleri: *

**Madde 12 – **Bu kanundaki amaç ve ana ilkelere uygun olarak
yükseköğretim kurumlarının görevleri;

a.Çağdaş uygarlık ve eğitim - öğretim esaslarına dayanan bir düzen
içinde, toplumun ihtiyaçları ve kalkınma planları ilke ve hedeflerine
uygun ve ortaöğretime dayalı çeşitli düzeylerde eğitim - öğretim,
bilimsel araştırma, yayım ve danışmanlık yapmak,

——————————

*(1) Vakıfların yükseköğretim kurumları kurabilmelerine, bu kurumların
işleyişine, görev, yetki ve sorumluluklarına dair esaslarla ilgili
olarak ek 2 - 15 inci maddelere bakınız.*

5356

b\. Kendi ihtisas gücü ve maddi kaynaklarını rasyonel, verimli ve
ekonomik şekilde kullanarak, milli eğitim politikası ve kalkınma
planları ilke ve hedefleri ile Yükseköğretim Kurulu tarafından yapılan
plan ve programlar doğrultusunda, ülkenin ihtiyacı olan dallarda ve
sayıda insangücü yetiştirmek,

c\. Türk toplumunun yaşam düzeyini yükseltici ve kamu oyunu aydınlatıcı
bilim verilerini söz, yazı ve diğer araçlarla yaymak,

d\. Örgün, yaygın, sürekli ve açık eğitim yoluyla toplumun özellikle
sanayileşme ve tarımda modernleşme alanlarında eğitilmesini sağlamak,

e\. Ülkenin bilimsel, kültürel, sosyal ve ekonomik yönlerden ilerlemesini
ve gelişmesini ilgilendiren sorunlarını, diğer kuruluşlarla işbirliği
yaparak, kamu kuruluşlarına önerilerde bulunmak suretiyle öğretim ve
araştırma konusu yapmak, sonuçlarını toplumun yararına sunmak ve kamu
kuruluşlarınca istenecek inceleme ve araştırmaları sonuçlandırarak
düşüncelerini ve önerilerini bildirmek,

f\. Eğitim - öğretim ve seferberliği içinde, örgün, yaygın, sürekli ve
açık eğitim hizmetini üstlenen kurumlara katkıda bulunacak önlemleri
almak,

g\. Yörelerindeki tarım ve sanayinin gelişmesine ve ihtiyaçlarına uygun
meslek elemanlarının yetişmesine ve bilgilerinin gelişmesine katkıda
bulunmak, sanayi, tarım ve sağlık hizmetleri ile diğer hizmetlerde
modernleşmeyi, üretimde artışı sağlayacak çalışma ve programlar yapmak,
uygulamak ve yapılanlara katılmak, bununla ilgili kurumlarla işbirliği
yapmak ve çevre sorunlarına çözüm getirici önerilerde bulunmak,

h\. Eğitim teknolojisini üretmek, geliştirmek, kullanmak,
yaygınlaştırmak,

ı. Yükseköğretimin uygulamalı yapılmasına ait eğitim - öğretim
esaslarını geliştirmek, döner sermaye işletmelerini kurmak, verimli
çalıştırmak ve bu faaliyetlerin geliştirilmesine ilişkin gerekli
düzenlemeleri yapmaktır.

*Üniversite Organları*

*Rektör: *

**Madde 13 – **

a\) **(Değişik: 17/8/1983 - 2880/7 md.)** **(Değişik birinci paragraf:
18/6/2008-5772/2 md.)** Devlet üniversitelerinde rektör, profesör
akademik unvanına sahip kişiler arasından görevdeki rektörün çağrısı ile
toplanacak üniversite öğretim üyeleri tarafından seçilecek adaylar
arasından Cumhurbaşkanınca atanır. Rektörün görev süresi 4 yıldır.
Süresi sona erenler aynı yöntemle yeniden atanabilirler. Ancak iki
dönemden fazla rektörlük yapılamaz. Rektör, üniversite veya yüksek
teknoloji enstitüsü tüzel kişiliğini temsil eder. Rektör adayı seçimleri
gizli oyla yapılır. Oy veren her öğretim üyesi oy pusulasına yalnız bir
isim yazabilir. Birinci toplantıda öğretim üyelerinin en az yarısının
hazır bulunması şarttır. Bu sağlanamadığı takdirde toplantı 48 saat
ertelenir ve nisap aranmaksızın seçime geçilir. Bu toplantıda en çok oy
alan altı kişi aday olarak seçilmiş sayılır. Yükseköğretim Genel
Kurulunun bu adaylar arasından seçeceği üç kişi Cumhurbaşkanlığına
sunulur. Cumhurbaşkanı, bunlar arasından birini seçer ve rektör olarak
atar. Yeni kurulan üniversitelere rektör adayı olarak başvuran
profesörler arasından Yükseköğretim Genel Kurulunun seçeceği üç aday
Cumhurbaşkanlığına sunulur. Cumhurbaşkanı, bunlar arasından birini seçer
ve rektör olarak atar. Vakıflarca kurulan üniversitelerde rektör
adaylarının seçimi ve rektörün atanması ilgili mütevelli heyet
tarafından yapılır.

Rektörlerin yaş haddi 67 yaştır. Ancak rektör olarak atanmış olanlarda
görev süreleri bitinceye kadar yaş haddi aranmaz.

Rektör, çalışmalarında kendisine yardım etmek üzere, üniversitenin
aylıklı profesörleri arasından en çok üç kişiyi rektör yardımcısı olarak
seçer. **(Ek: 2 /1/1990 - KHK - 398/1 md.; Aynen Kabul: 7/3/1990 -
3614/1 md.)** Ancak, merkezi açıköğretim yapmakla görevli
üniversitelerde, gerekli hallerde rektör tarafından beş rektör
yardımcısı seçilebilir.

Rektör yardımcıları, rektör tarafından beş yıl için atanır.

Rektör, görevi başında olmadığı zaman yardımcılarından birisini yerine
vekil bırakır. Rektör görevi başından iki haftadan fazla uzaklaştığında
Yükseköğretim Kuruluna bilgi verir. Göreve vekalet altı aydan fazla
sürerse yeni bir rektör atanır.

5357

b\) Görev, yetki ve sorumlulukları:

\(1) Üniversite kurullarına başkanlık etmek, yükseköğretim üst
kuruluşlarının kararlarını uygulamak, üniversite kurullarının
önerilerini inceleyerek karara bağlamak ve üniversiteye bağlı kuruluşlar
arasında düzenli çalışmayı sağlamak,

\(2) Her eğitim - öğretim yılı sonunda ve gerektiğinde üniversitenin
eğitim öğretim, bilimsel araştırma ve yayım faaliyetleri hakkında
Üniversitelerarası Kurula bilgi vermek,

\(3) Üniversitenin yatırım programlarını, bütçesini ve kadro
ihtiyaçlarını, bağlı birimlerinin ve üniversite yönetim kurulu ile
senatonun görüş ve önerilerini aldıktan sonra hazırlamak ve
Yükseköğretim Kuruluna sunmak,

\(4) Gerekli gördüğü hallerde üniversiteyi oluşturan kuruluş ve
birimlerde görevli öğretim elemanlarının ve diğer personelin görev
yerlerini değiştirmek veya bunlara yeni görevler vermek,

\(5) Üniversitenin birimleri ve her düzeydeki personeli üzerinde genel
gözetim ve denetim görevini yapmak,

\(6) Bu kanun ile kendisine verilen diğer görevleri yapmaktır.

Üniversitenin ve bağlı birimlerinin öğretim kapasitesinin rasyonel bir
şekilde kullanılmasında ve geliştirilmesinde, öğrencilere gerekli sosyal
hizmetlerin sağlanmasında, gerektiği zaman güvenlik önlemlerinin
alınmasında, eğitim - öğretim, bilimsel araştırma ve yayım
faaliyetlerinin devlet kalkınma plan, ilke ve hedefleri doğrultusunda
planlanıp yürütülmesinde, bilimsel ve idari gözetim ve denetimin
yapılmasında ve bu görevlerin alt birimlere aktarılmasında, takip ve
kontrol edilmesinde ve sonuçlarının alınmasında birinci derecede yetkili
ve sorumludur.

*Senato: *

**Madde 14 – **

a\. Kuruluş ve işleyişi: Senato,rektörün başkanlığında, rektör
yardımcıları, dekanlar ve her fakülteden fakülte kurullarınca üç yıl
için seçilecek birer öğretim üyesi ile rektörlüğe bağlı enstitü ve
yüksekokul müdürlerinden teşekkül eder.

Senato, her eğitim - öğretim yılı başında ve sonunda olmak üzere yılda
en az iki defa toplanır.

Rektör gerekli gördüğü hallerde senatoyu toplantıya çağırır.

b\. Görevleri: Senato,üniversitenin akademik organı olup aşağıdaki
görevleri yapar:

\(1) Üniversitenin eğitim - öğretim, bilimsel araştırma ve yayım
faaliyetlerinin esasları hakkında karar almak,

\(2) Üniversitenin bütününü ilgilendiren kanun ve yönetmelik taslaklarını
hazırlamak veya görüş bildirmek,

\(3) Rektörün onayından sonra Resmi Gazete'de yayınlanarak yürürlüğe
girecek olan üniversite veya üniversitenin birimleri ile ilgili
yönetmelikleri hazırlamak,

\(4) Üniversitenin yıllık eğitim - öğretim programını ve takvimini
inceleyerek karara bağlamak,

\(5) Bir sınava bağlı olmayan fahri akademik ünvanlar vermek ve fakülte
kurullarının bu konudaki önerilerini karara bağlamak,

\(6) Fakülte kurulları ile rektörlüğe bağlı enstitü ve yüksekokul
kurullarının kararlarına yapılacak itirazları inceleyerek karara
bağlamak,

\(7) Üniversite yönetim kuruluna üye seçmek,

\(8) Bu kanunla kendisine verilen diğer görevleri yapmaktır.

5358

*Üniversite Yönetim Kurulu:*

**Madde 15 – **

a\. Kuruluş ve işleyişi: Üniversite yönetim kurulu; rektörün
başkanlığında dekanlardan, üniversiteye bağlı değişik öğretim birim ve
alanlarını temsil edecek şekilde senatoca dört yıl için seçilecek üç
profesörden oluşur.

Rektör gerektiğinde yönetim kurulunu toplantıya çağırır.

Rektör yardımcıları oy hakkı olmaksızın yönetim kurulu toplantılarına
katılabilirler.

b\. Görevleri: Üniversite yönetim kurulu idari faaliyetlerde rektöre
yardımcı bir organ olup aşağıdaki görevleri yapar:

\(1) Yükseköğretim üst kuruluşları ile senato kararlarının
uygulanmasında, belirlenen plan ve programlar doğrultusunda rektöre
yardım etmek,

\(2) Faaliyet plan ve programlarının uygulanmasını sağlamak; üniversiteye
bağlı birimlerin önerilerini dikkate alarak yatırım programını, bütçe
tasarısı taslağını incelemek ve kendi önerileri ile birlikte rektörlüğe
,vakıf üniversitelerinde ise mütevelli heyetine sunmak,^(1)^

\(3) Üniversite yönetimi ile ilgili rektörün getireceği konularda karar
almak,

\(4) Fakülte, enstitü ve yüksekokul yönetim kurullarının kararlarına
yapılacak itirazları inceleyerek kesin karara bağlamak,

\(5) Bu kanun ile verilen diğer görevleri yapmaktır.

Fakülte Organları

*Dekan:*

**Madde 16 – **

a\. **(Değişik: 14/4/1982 - 2653/2 md.)** Atanması: Fakültenin ve
birimlerinin temsilcisi olan dekan, rektörün önereceği, üniversite
içinden veya dışından üç profesör arasından Yükseköğretim Kurulunca üç
yıl süre ile seçilir ve normal usul ile atanır. Süresi biten dekan
yeniden atanabilir.

Dekan kendisine çalışmalarında yardımcı olmak üzere fakültenin aylıklı
öğretim üyeleri arasından en çok iki kişiyi dekan yardımcısı olarak
seçer. **(Ek: 2/1/1990 - KHK - 398/2 md.; Değiştirilerek Kabul: 7/3/1990
- 3614/2 md.)** Ancak merkezi açıköğretim yapmakla görevli
üniversitelerde,gerekli hallerde açıköğretim yapmakla görevli fakültenin
dekanı tarafından dört dekan yardımcısı seçilebilir.

Dekan yardımcıları, dekanca en çok üç yıl için atanır.

Dekana, görevi başında olmadığı zaman yardımcılarından biri vekalet
eder. Göreve vekalet altı aydan fazla sürerse yeni bir dekan atanır.

b\. Görev, yetki ve sorumlulukları:

\(1) Fakülte kurullarına başkanlık etmek, fakülte kurullarının
kararlarını uygulamak ve fakülte birimleri arasında düzenli çalışmayı
sağlamak,

\(2) Her öğretim yılı sonunda ve istendiğinde fakültenin genel durumu ve
işleyişi hakkında rektöre rapor vermek,

\(3) Fakültenin ödenek ve kadro ihtiyaçlarını gerekçesi ile birlikte
rektörlüğe bildirmek, fakülte bütçesi ile ilgili öneriyi fakülte yönetim
kurulunun da görüşünü aldıktan sonra rektörlüğe sunmak,

\(4) Fakültenin birimleri ve her düzeydeki personeli üzerinde genel
gözetim ve denetim görevini yapmak,

\(5) Bu kanun ile kendisine verilen diğer görevleri yapmaktır.

Fakültenin ve bağlı birimlerinin öğretim kapasitesinin rasyonel bir
şekilde kullanılmasında ve geliştirilmesinde gerektiği zaman güvenlik
önlemlerinin alınmasında, öğrencilere gerekli sosyal hizmetlerin
sağlanmasında, eğitim - öğretim, bilimsel araştırma ve yayını
faaliyetlerinin düzenli bir şekilde yürütülmesinde, bütün faaliyetlerin
gözetim ve denetiminin yapılmasında, takip ve kontrol edilmesinde ve
sonuçlarının alınmasında rektöre karşı birinci derecede sorumludur.

\_\_\_\_\_\_\_\_\_\_\_\_\_\_\_\_\_\_\_\_\_\_\_\_

*(1) 1/3/2006 tarihli ve 5467 sayılı Kanunun 3 üncü maddesiyle; bu
bentte yer alan "sunmak" ibaresinden önce gelmek üzere ",vakıf
üniversitelerinde ise mütevelli heyetine" ibaresi eklenmiş ve metne
işlenmiştir.*

5359

*Fakülte Kurulu: *

**Madde 17 – **

a\. Kuruluş ve işleyişi: Fakülte kurulu,dekanın başkanlığında fakülteye
bağlı bölümlerin başkanları ile varsa fakülteye bağlı enstitü ve
yüksekokul müdürlerinden ve üç yıl için fakültedeki profesörlerin kendi
aralarından seçecekleri üç, doçentlerin kendi aralarından seçecekleri
iki, yardımcı doçentlerin kendi aralarından seçecekleri bir öğretim
üyesinden oluşur.

Fakülte kurulu normal olarak her yarı yıl başında ve sonunda toplanır.

Dekan gerekli gördüğü hallerde fakülte kurulunu toplantıya çağırır.

b\. Görevleri: Fakülte kurulu akademik bir organ olup aşağıdaki görevleri
yapar:

\(1) Fakültenin, eğitim - öğretim, bilimsel araştırma ve yayım
faaliyetleri ve bu faaliyetlerle ilgili esasları, plan, program ve
eğitim - öğretim takvimini kararlaştırmak,

\(2) Fakülte yönetim kuruluna üye seçmek,

\(3) Bu kanunla verilen diğer görevleri yapmaktır.

*Fakülte Yönetim Kurulu: *

**Madde 18 – **

a\. Kuruluş ve işleyişi: Fakülte yönetim kurulu, dekanın başkanlığında
fakülte kurulunun üç yıl için seçeceği üç profesör, iki doçent ve bir
yardımcı doçentten oluşur.

Fakülte yönetim kurulu dekanın çağırısı üzerine toplanır.

Yönetim kurulu gerekli gördüğü hallerde geçici çalışma grupları, eğitim
- öğretim koordinatörlükleri kurabilir ve bunların görevlerini düzenler.

b\. Görevleri: Fakülte yönetim kurulu, idari faaliyetlerde dekana
yardımcı bir organ olup aşağıdaki görevleri yapar:

\(1) Fakülte kurulunun kararları ile tespit ettiği esasların
uygulanmasında dekana yardım etmek,

\(2) Fakültenin eğitim - öğretim, plan ve programları ile takvimin
uygulanmasını sağlamak,

\(3) Fakültenin yatırım, program ve bütçe tasarısını hazırlamak,

\(4) Dekanın fakülte yönetimi ile ilgili getireceği bütün işlerde karar
almak,

\(5) Öğrencilerin kabulü, ders intibakları ve çıkarılmaları ile eğitim -
öğretim ve sınavlara ait işlemleri hakkında karar vermek,

\(6) Bu kanunla verilen diğer görevleri yapmaktır.

*Enstitüler *

*Organlar: *

**Madde 19 – **

a\. Enstitünün organları, enstitü müdürü, enstitü kurulu ve enstitü
yönetim kuruludur.

b\. Enstitü müdürü, üç yıl için ilgili fakülte dekanının önerisi üzerine
rektör tarafından atanır. Rektörlüğe bağlı enstitülerde bu atama
doğrudan rektör tarafından yapılır. Süresi biten müdür tekrar
atanabilir.

Müdürün, enstitüde görevli aylıklı öğretim elemanları arasından üç yıl
için atayacağı en çok iki yardımcısı bulunur.

Müdüre vekalet etme veya müdürlüğün boşalması hallerinde yapılacak
işlem, dekanlarda olduğu gibidir.

Enstitü müdürü, bu kanun ile dekanlara verilmiş olan görevleri enstitü
bakımından yerine getirir.

5360

c\. Enstitü kurulu, müdürün başkanlığında, müdür yardımcıları ve
enstitüyü oluşturan ana bilim dalı başkanlarından oluşur.

d\. Enstitü yönetim kurulu, müdürün başkanlığında, müdür yardımcıları,
müdürce gösterilecek altı aday arasından enstitü kurulu tarafından üç
yıl için seçilecek üç öğretim üyesinden oluşur.

e\. Enstitü kurulu ve enstitü yönetim kurulu, bu kanunla fakülte kurulu
ve fakülte yönetim kuruluna verilmiş görevleri enstitü bakımından yerine
getirirler.

*Yüksekokullar*

*Organlar: *

**Madde 20 – **

a\. Yüksekokulların organları, yüksekokul müdürü, yüksekokul kurulu ve
yüksekokul yönetim kuruludur.

b\. Yüksekokul müdürü, üç yıl için ilgili fakülte dekanının önerisi
üzerine rektör tarafından atanır. Rektörlüğe bağlı yüksekokullarda bu
atama doğrudan rektör tarafından yapılır. Süresi biten müdür tekrar
atanabilir.

Müdürün okulda görevli aylıklı öğretim elemanları arasından üç yıl için
atayacağı en çok iki yardımcısı bulunur.

Müdüre vekalet etme veya müdürlüğün boşalması hallerinde yapılacak
işlem, dekanlarda olduğu gibidir.

Yüksekokul müdürü, bu kanun ile dekanlara verilmiş olan görevleri
yüksekokul bakımından yerine getirir.

c\. Yüksek okul kurulu, müdürün başkanlığında, müdür yardımcıları ve
okulu oluşturan bölüm veya ana bilim dalı başkanlarından oluşur.

d\. Yüksekokul yönetim kurulu; müdürün başkanlığında, müdür yardımcıları
ile müdürce gösterilecek altı aday arasından yüksekokul kurulu
tarafından üç yıl için seçilecek üç öğretim üyesinden oluşur.

e\. Yüksekokul kurulu ve yüksekokul yönetim kurulu, bu kanunla fakülte
kurulu ve fakülte yönetim kuruluna verilmiş görevleri yüksekokul
bakımından yerine getirirler.

*Bölüm:*

**Madde 21 – **Bir fakülte ya da yüksekokulda, aynı veya benzer
nitelikte eğitim - öğretim yapan birden fazla bölüm bulunamaz.

Bölüm, bölüm başkanı tarafından yönetilir.

Bölüm başkanı; bölümün aylıklı profesörleri, bulunmadığı takdirde
doçentleri, doçent de bulunmadığı takdirde yardımcı doçentler arasından
fakültelerde dekanca, fakülteye bağlı yüksekokullarda müdürün önerisi
üzerine dekanca, rektörlüğe bağlı yüksekokullarda müdürün önerisi
üzerine rektörce üç yıl için atanır. Süresi biten başkan tekrar
atanabilir.

Bölüm başkanı, görevi başında bulunamayacağı süreler için öğretim
üyelerinden birini vekil olarak bırakır.

Herhangi bir nedenle altı aydan fazla ayrılmalarda, kalan süreyi
tamamlamak üzere aynı yöntemle yeni bir bölüm başkanı atanır.

Bölüm başkanı, bölümün her düzeyde eğitim - öğretim ve araştırmalarından
ve bölüme ait her türlü faaliyetin düzenli ve verimli bir şekilde
yürütülmesinden sorumludur.

5361

BEŞİNCİ BÖLÜM

*Öğretim Elemanları*

*Öğretim üyelerinin görevleri: *

**Madde 22 – **

a\. Yükseköğretim kurumlarında ve bu kanundaki amaç ve ilkelere uygun
biçimde önlisans, lisans ve lisansüstü düzeylerde eğitim - öğretim ve
uygulamalı çalışmalar yapmak ve yaptırmak, proje hazırlıklarını ve
seminerleri yönetmek,

b\. Yükseköğretim kurumlarında, bilimsel araştırmalar ve yayımlar yapmak,

c\. İlgili birim başkanlığınca düzenlenecek programa göre, belirli
günlerde öğrencileri kabul ederek, onlara gerekli konularda yardım
etmek, bu kanundaki amaç ve ana ilkeler doğrultusunda yol göstermek ve
rehberlik etmek,

d\. Yetkili organlarca verilecek görevleri yerine getirmek*,*

e\. Bu kanunla verilen diğer görevleri yapmaktır.

*Yardımcı Doçentliğe atama:*

**Madde 23 – **

a\. Bir üniversite biriminde açık bulunan yardımcı doçentlik,
isteklilerin başvurması için rektörlükçe ilan edilir. Fakültelerde ve
fakültelere bağlı kuruluşlarda dekan, rektörlüğe bağlı enstitü ve
yüksekokullarda müdürler; biri o birimin yöneticisi, biri de o
üniversite dışından olmak üzere üç profesör veya doçent tespit ederek
bunlardan adayların her biri hakkında yazılı mütalaa isterler. Dekan
veya ilgili müdür kendi yönetim kurullarının görüşünü de aldıktan sonra
önerilerini rektöre sunar. Atama, rektör tarafından yapılır.

**(Değişik: 12/8/1986 - KHK 260/1 md.)** Yardımcı doçentler bir
üniversitede her seferinde ikişer veya üçer yıllık süreler için en çok
12 yıla kadar atanabilirler. Her atama süresi sonunda görev
kendiliğinden sona erer.

b\. Yardımcı doçentliğe atanmada aranacak şartlar:

\(1) Doktora veya tıpta uzmanlık unvanını veya Üniversitelerarası Kurulun
önerisi üzerine Yükseköğretim Kurulunca tespit edilecek belli sanat
dallarının birinde yeterlik kazanmış olmak,

\(2) Fakülte, enstitü veya yüksekokul yönetim kurullarınca, biri o dilin
öğretim üyesi olmak üzere seçilecek üç kişilik bir jüri tarafından;
sınava girenin kendi bilim alanında Türkçeden yabancı dile, yabancı
dilden Türkçeye 150 - 200 kelimelik bir çeviriyi kapsayan yabancı dil
sınavını başarmak.

c\. **(Mülga: 12/8/1986 - KHK 260/7 md.; Yeniden düzenleme:
18/6/2008-5772/3 md.)** Üniversiteler, yardımcı doçentlik kadrosuna
atama için bu maddede aranan asgari koşulların yanında, Yükseköğretim
Kurulunun onayını almak suretiyle, münhasıran bilimsel kaliteyi artırmak
amacına yönelik olarak, bilim disiplinleri arasındaki farklılıkları da
göz önünde bulundurarak, objektif ve denetlenebilir nitelikte ek
koşullar belirleyebilirler.

*Doçentlik sınavı: *

**Madde 24 – (Değişik: 18/6/2008-5772/4 md.)**

a\) Doçentlik sınavı, Üniversitelerarası Kurulca yılda iki kere yapılır.

Aşağıdaki şartları haiz adaylar, Üniversitelerarası Kurulun tespit
edeceği tarihe kadar, Üniversitelerarası Kurula gerekli belge ve
yayınlar ile birlikte başlıca bilim dalı ile uzmanlık ve araştırma
konularını da bildirerek başvururlar.

b\) Doçentlik sınavına başvurabilmek için aşağıdaki şartlar aranır:

1\) Bir lisans diploması aldıktan sonra, doktora veya tıpta uzmanlık
unvanını veya Üniversitelerarası Kurulun önerisi üzerine Yükseköğretim
Kurulunca tespit edilen belli sanat dallarının birinde yeterlik kazanmış
olmak.

5362

2\) Üniversitelerarası Kurulun her bir bilim disiplininin özelliklerini
dikkate alarak belirteceği görüş çerçevesinde Yükseköğretim Kurulu
tarafından çıkarılacak yönetmelikte belirtilen şartları taşıyan özgün
bilimsel yayın ve çalışmalar yapmak.

3\) Yükseköğretim Kurulunun belirlediği kıstaslar çerçevesinde yapılan
merkezi yabancı dil sınavında başarılı olmak. Bu sınavın, adayın bilim
dalı ile ilgili olması şartı aranmaz. Bilim alanı bir yabancı dille
ilgili olanlar bu sınavı başka bir yabancı dilde vermek zorundadırlar.

c\) Üniversitelerarası Kurul, adayın başvurduğu bilim veya sanat dalından
beş kişilik bir jüri ve bu jüri için iki yedek üye tespit eder. İlgili
bilim veya sanat dalında yeterli öğretim üyesinin bulunmaması halinde,
jüri üç üye ile teşkil edilebilir.

Doçentlik sınav jürisinde yer alan asıl ve yedek üyeler, adayın akademik
çalışmalarının her birini değerlendirerek hazırladıkları ayrıntılı ve
gerekçeli kişisel raporlarını Üniversitelerarası Kurula gönderirler.
Asıl üyelerin hukuken geçerli bir mazerete dayalı olarak raporunu
verememesi halinde, yedek üyelerin raporları, sırasına göre
değerlendirmeye esas alınır. Değerlendirmeye esas alınan bu raporların
birer örneği, eser incelemesi sonucuna ilişkin bildirim yazısı ile
birlikte adaya gönderilir.

Eser incelemesinde başarılı bulunan aday, doçentlik sınav jürisi
tarafından, sözlü sınava tabi tutulur. Jüri üyeleri, yapılan sözlü
sınavın denetlenebilirliğini sağlamak için gerekli tedbirleri alır.

Sözlü sınavda başarılı olması halinde, adaya ilgili bilim dalında
doçentlik unvanı verilir.

Doçentlik sınavına ilişkin esas ve usuller, Üniversitelerarası Kurulun
görüşü alınmak suretiyle Yükseköğretim Kurulu tarafından çıkarılacak
yönetmelikle belirlenir.

*Doçentliğe atama: *

**Madde 25 – **

a\) **(Değişik: 18/6/2008-5772/5 md.)** Bir üniversite biriminde açık
bulunan doçentlik kadrosu, rektörlükçe, isteklilerin başvurması için
ilan edilir. Müracaat eden adayların durumlarını incelemek üzere rektör
tarafından varsa biri ilgili birim yöneticisi, en az biri de o
üniversite dışından olmak üzere üç profesör tespit edilir. Bu
profesörler, adaylar hakkında ayrı ayrı mütalaalarını rektöre
bildirirler. Rektör, bu mütalaalara dayanarak, üniversite yönetim
kurulunun görüşünü de aldıktan sonra atamayı yapar.

b\) Doçentliğe atamada aşağıdaki şartlar aranır:

\(1) Doçentlik unvanını almış olmak,

\(2) **(Mülga: 12/8/1986 - KHK 260/7 md.)**

c\) **(Ek: 18/6/2008-5772/5 md.)** Üniversiteler, doçentlik kadrosuna
atama için, Yükseköğretim Kurulunun onayını almak suretiyle, münhasıran
bilimsel kaliteyi artırmak amacına yönelik olarak, bilim disiplinleri
arasındaki farklılıkları da göz önünde bulundurarak, objektif ve
denetlenebilir nitelikte ek koşullar belirleyebilirler.

*Profesörlüğe yükselme ve atama: *

**Madde 26 – (Değişik: 18/6/2008-5772/6 md.)**

a\) Profesörlüğe yükseltilerek atamada;

1\) Doçentlik unvanını aldıktan sonra en az beş yıl süreyle, açık bulunan
profesörlük kadrosu ile ilgili bilim alanında çalışmış olmak,

2\) Doçentlik unvanını aldıktan sonra, ilgili bilim alanında özgün
yayınlar veya çalışmalar yapmış olmak,

gerekir.

5362-1

Yukarıdaki (2) numaralı bentteki yayınlardan biri, başvuru dosyasında
başlıca araştırma eseri olarak belirtilir.

Üniversiteler, profesörlüğe yükseltilerek atama için aranan bu asgari
koşulların yanında, Yükseköğretim Kurulunun onayını almak suretiyle,
münhasıran bilimsel kaliteyi artırmak amacına yönelik olarak, bilim
disiplinleri arasındaki farklılıkları da göz önünde bulundurarak,
objektif ve denetlenebilir nitelikte ek koşullar belirleyebilirler.

b\) Profesörlüğe yükseltilerek atama yapılabilmesi için:

1\) Üniversitelerde veya yüksek teknoloji enstitülerinde atama yapılacak
olan profesörlük kadroları, rektörlük tarafından ilan edilir.

2\) Profesörlük kadrosuna başvuran adayların durumlarını ve bilimsel
niteliklerini tespit etmek için üniversite veya yüksek teknoloji
enstitüsü yönetim kurulunca en az üçü başka üniversitelerden veya yüksek
teknoloji enstitülerinden olmak üzere ilan edilen kadronun bilim
alanıyla ilgili beş profesör seçilir. Bu profesörler her aday için ayrı
ayrı olmak üzere birer rapor yazarlar ve kadroya atanacak birden fazla
aday varsa tercihlerini bildirirler. Üniversite veya yüksek teknoloji
enstitüsü yönetim kurulunun bu raporları göz önünde tutarak alacağı
karar üzerine, rektör atamayı yapar.

c\) Profesörlüğe yükseltilerek atanan kişi, bir başka yükseköğretim
kurumunda veya bir başka bilim dalında boş bulunan profesörlük
kadrosuna, ancak (a) ve (b) fıkralarında belirtilen esas ve usullere
uygun olarak atanabilir.

5362-2

5363

*Yabancı ülkelerde alınan doçentlik ünvanı:*

**Madde 27 – (Değişik: 17/8/1983 - 2880/12 md.) **

Doktora veya tıpta uzmanlık unvanını kazandıktan veya sanat dallarında
belirli süre çalıştıktan sonra yabancı ülkelerde doçentlik unvanını veya
yetkisini almış olanlardan, en az iki yıl bu unvan ve yetki ile yabancı
ülkelerdeki öğretim ve araştırma kurumlarında çalışmış olanların bu
unvanlarının Türkiye'de geçerli sayılması Üniversitelerarası Kurul
kararıyla olur. Bunun için başvuran adayın çalıştığı yabancı ülkelerdeki
yükseköğretim kurumunun,Türk yükseköğretim kurumu düzeyinde olduğunun
Üniversitelerarası Kurulca belirlenmesi gerekir.

*Yabancı ülkelerde alınan profesörlük ünvanı:*

**Madde 28 – (Değişik: 17/8/1983 - 2880/13 md.) **

Doktora veya tıpta uzmanlık unvanını kazandıktan veya sanat dallarında
belirli süre çalıştıktan sonra yabancı ülkelerde profesörlük unvanını
veya yetkisini almış olanlardan en az iki yıl bu unvan ve yetki ile
yabancı ülkelerde öğretim ve araştırma kurumlarında çalışmış olanların
bu unvanlarının Türkiye'de geçerli sayılması Üniversitelerarası Kurul
kararıyla olur. Bunun için başvuran adayın çalıştığı yabancı ülkelerdeki
yükseköğretim kurumunun, Türk yükseköğretim kurumu düzeyinde olduğunun
Üniversitelerarası Kurulca belirlenmesi gerekir.

*Unvanların korunması: *

**Madde 29 – **Öğretim üyeleri, bu kanunda yazılı hükümler dışında
kazanmış oldukları akademik unvanlardan yoksun bırakılamazlar.

Başka bir işe geçmek,emekli olmak veya çekilmek ya da işten çekilmiş
sayılmak yoluyla öğretim görevinden ayrılanlar, akademik unvanlarını
taşıyabilirler. Ancak profesörlük, doçentlik veya yardımcı doçentlik
unvanlarını kazananlar her unvan dönemi içinde yükseköğretim
kurumlarında fiilen iki yıl görev yapmadıkları takdirde yükseköğretim
kurumları dışındaki çalışmalarında bu unvanı kullanamazlar.

*Emeklilik yaş haddi:*

**Madde 30 – **Öğretim üyelerinin görevleri ile ilişkilerinin
kesilmesini gerektiren yaş haddi 67 yaşını doldurdukları tarihtir.

*Öğretim görevlileri:*

**Madde 31 – (Değişik: 17/8/1983 - 2880/14 md.) **

Öğretim görevlileri; üniversitelerde ve bağlı birimlerinde bu Kanun
uyarınca atanmış öğretim üyesi bulunmayan dersler veya herhangi bir
dersin özel bilgi ve uzmanlık isteyen konularının eğitim - öğretim ve
uygulamaları için, kendi uzmanlık alanlarındaki çalışma ve eserleri ile
tananmış kişiler, süreli veya ders saati ücreti ile
görevlendirilebilirler. Öğretim görevlileri, ilgili yönetim kurullarının
görüşleri alınarak fakültelerde dekanların, rektörlüğe bağlı bölümlerde
bölüm başkanlarının önerileri üzerine ve rektörün onayı ile öğretim
üyesi, öğretim üye yardımcısı ve öğretim görevlisi kadrolarına
atanabilirler veya kadro şartı aranmaksızın ders saati ücreti veya
sözleşmeli olarak istihdam edilebilirler. Öğretim üyesi kadrolarına
öğretim görevlileri en çok iki yıl süre ile atanabilirler; bu süre
sonunda işgal ettikleri kadroya başvuran öğretim üyesi bulunmadığı ve
görevlerine devamda yarar görüldüğü takdirde aynı usulle yeniden
atanabilirler. Atanma süresi sonunda görevleri kendiliğinden sona erer.
Bunların yeniden atanmaları mümkündür. Bu takdirde ilk atama usulü
uygulanır. Konservatuvarlar ile meslek yüksekokullarına gerektiğinde
sürekli olarak öğretim görevlisi atanabilir.

5364

*Okutmanlar: *

**Madde 32 – (Değişik: 17/8/1983 - 2880/15 md.) **

Okutmanlar, ilgili kurumların görüşü alınarak fakültelerde ve fakülteye
bağlı birimlerde dekanların, rektörlüğe bağlı enstitü veya
yüksekokullarda müdürün önerisi ve rektörün onayı ile süreli veya
sürekli olarak atanırlar; atanma süresi sonunda görevleri kendiliğinden
sona erer. Bunların yeniden atanmaları mümkündür. Bu takdirde ilk atama
usulü uygulanır.

*Öğretim Yardımcıları ^(1)^*

*Araştırma görevlileri, uzman, çevirici ve eğitim - öğretim
planlamacıları:*

**Madde 33 – (Değişik: 17/8/1983 - 2880/16 md.) **

a\) **(Değişik: 12/8/1986 - KHK 260/3 md.)** Araştırma görevlileri,
yükseköğretim kurumlarında yapılan araştırma, inceleme ve deneylerde
yardımcı olan ve yetkili organlarca verilen ilgili diğer görevleri yapan
öğretim yardımcılarıdır. Bunlar ilgili anabilim veya anasanat dalı
başkanlarının önerisi, Bölüm Başkanı, Dekan, enstitü, yüksekokul veya
konservatuvar müdürünün olumlu görüşü üzerine rektörün onayı ile
araştırma görevlisi kadrolarına en çok üç yıl süre ile atanırlar; atanma
süresi sonunda görevleri kendiliğinden sona erer.**(Ek cümle: 21/4/2005
– 5335/10 md.)**Bunlar aynı usulle yeniden atanabilirler.

Lisans üstü eğitim - öğretim için yurt dışına gönderilecek araştırma
görevlileri ile ilk defa bu amaçla bu göreve atanacaklarda aranacak
nitelikler ve diğer hususlar Yükseköğretim Kurulunca tespit edilir.

**(Değişik: 9/4/1990 - KHK - 418/23 md.; İptal: Ana. Mah'nin 5/2/1992
tarih ve E. 1990/22, K. 1992/6 sayılı Kararı ile; Yeniden düzenleme:
18/5/1994-KHK-527/16 md.)** Lisansüstü eğitim - öğretim için yurtdışına
gönderilecek araştırma görevlileri hakkında yukarıdaki atama süresi ile
ilgili hüküm uygulanmaz. Bu gibilerin öğrenim ücretleri ve yollukları
dahil her çeşit sosyal ve diğer giderleri bağlı bulundukları
üniversitelerin personel giderleri içerisinde açılacak özel tertipden
ödenir. Lisansüstü eğitim - öğretim için yurt dışına gönderilen
araştırma görevlileri kadrolarında bırakılırlar ve (Burslu gidenlerin
biryılı aşan süreleri ile şahsen özel burs sağlayan ve bu burstan
istifade etmesi için kurumlarınca kendilerine aylıksız izin verilmesi
uygun görülenler hariç) aylık ve diğer her türlü ödemelerin kanuni
kesintilerin sonra kalan net tutarının % 6O'ını kurumlarından alırlar.
Bunlardan kurumlarınca gönderilenlere, 1416 sayılı Ecnebi Memleketlere
Gönderilecek Talebe Hakkında Kanun hükümlerine göre aynı ülkede bulunan
öğrencilere verilen tahsisat tutarında ayrıca ödeme yapılır. Burslu
gidenlerin aldıkları burs miktarları bu miktarın altında ise aradaki
fark kurumlarınca kendilerine ayrıca ödenir. Bunların okul ücretleri ile
eğitim ve öğretime başlayabilmeleri için zorunlu olan kurs ücretleri
karşılanır. Kitap ve kırtasiye bedelleri ile diğer eğitim ve öğretim
giderlerini karşılamak için her yıl Mart ve Eylül aylarında iki eşit
taksitte ödenmek üzere birer aylıkları tutarında ek ödenek verilir.

b\) Uzmanlar, öğretimle doğrudan doğruya veya dolaylı olarak ilgili olan,
özel bilgi veya uzmanlığa ihtiyaç gösteren bir işle laboratuvarlarda,
kitaplıklarda, atölyelerde ve diğer uygulama alanlarında görevlendirilen
öğretim yardımcılarıdır.

c\) Çeviriciler, sözlü veya yazılı çeviri işlerinde çalıştırılan öğretim
yardımcılarıdır.

d\) Eğitim - öğretim planlamacıları, yükseköğretim kurumlarında eğitim -
öğretimin planlanmasıyla görevli öğretim yardımcılarıdır.

e\) Uzman, çevirici ve eğitim - öğretim planlamacılarının atanmaları veya
sözleşme ile görevlendirilmeleri; ilgili yönetim kurullarının görüşleri
alınarak fakültelerde ve fakülteye bağlı birimlerde dekanın, rektörlüğe
bağlı enstitü veya yüksekokullarda müdürlerin, rektörlüğe bağlı
bölümlerde bölüm başkanlarının önerisi ve rektörün onayı ile en çok iki
yıl için yapılır. Atama süresi sonunda görevleri kendiliğinden sona
erer. Bunların yeniden atanmaları mümkündür. Bu takdirde ilk atama usulü
uygulanır. Üçüncü defa atanmadan sonra sürekli olarak atanabilirler.

——————————

*(1) Bu başlık 17/8/1983 tarihli ve 2880 sayılı Kanunun 16 ncı maddesi
ile eklenmiştir.*

5365

*Yabancı uyruklu öğretim elemanları: *

**Madde 34 -** Yükseköğretim kurumlarında,sözleşme ile görevlendirilecek
yabancı uyruklu öğretim elemanları, ilgili fakülte, enstitü veya
yüksekokul yönetim kurulunun önerisi ve üniversite yönetim kurulunun
uygun görüşü üzerine rektör tarafından atanırlar. Bunlar, öğretim
görevleri bakımından, bu kanunda aylıklı öğretim elemanları için
konulmuş olan hükümlere tabidirler.

**(Değişik: 17/8/1983 - 2880/17 md.)** Yabancı uyruklu öğretim
elemanlarının bu şekilde atanmaları veya görevlendirilmeleri, 657 sayılı
Devlet Memurları Kanununun Bakanlar Kurulu kararını gerektiren
hükümlerine tabi olmadan, Yükseköğretim Kurulunca İçişleri Bakanlığına
bildirilir ve iki ay içinde alınacak olumlu görüş neticesinde ilgili
üniversitesi ile sözleşmesi yapılır.

*Öğretim elemanı yetiştirme: *

**Madde 35 – **Yükseköğretim kurumları; kendilerinin ve yeni kurulmuş ve
kurulacak diğer yükseköğretim kurumlarının ihtiyacı için yurt içinde ve
dışında, kalkınma planı ilke ve hedeflerine ve Yükseköğretim Kurulunun
belirteceği ihtiyaca ve esaslara göre öğretim elemanı yetiştirirler.

**(Ek fıkralar: 17/8/1983 - 2880/18 md.)** Öğretim elemanı
yetiştirilmesi amacıyla üniversitelerin araştırma görevlisi kadroları,
araştırma veya doktora çalışmaları yaptırmak üzere başka bir
üniversiteye, Yükseköğretim Kurulunca geçici olarak tahsis edilebilir.
Bu şekilde doktora veya tıpta uzmanlık veya sanatta yeterlik payesi
alanlar, bu eğitimin sonunda kadrolarıyla birlikte kendi
üniversitelerine dönerler.

Yurt içi veya yurt dışında yetiştirilen öğretim elemanları, genel
hükümlere göre bağlı oldukları yükseköğretim kurumlarında mecburi
hizmetlerini yerine getirmek zorundadırlar. Bu yükümlülüğü yerine
getirmeyenlere, yükseköğretim kurumlarında görev verilmez. Özel
kanunlarla getirilen mecburi hizmet çalışmaları bu hüküm dışındadır.

ALTINCI BÖLÜM

*Çalışma ve Denetim*

*Çalışma esasları: *

**Madde 36 – (Değişik: 21/1/2010-5947/3 md.)**

Öğretim elemanları, üniversitede devamlı statüde görev yapar.

**(İptal birinci cümle: Anayasa Mahkemesi’nin 16/7/2010 tarihli ve E.:
2010/29, K.: 2010/90 sayılı Kararı ile.)** Öğretim elemanının görevi ile
bağlantılı olarak verdiği hizmetin karşılığında telif ücreti adıyla bir
bedel tahsil etmesi halinde 58 inci madde hükümleri uygulanır.

Öğretim üyesi, kadrosunun bulunduğu yükseköğretim birimi ile sınırlı
olmaksızın ve ihtiyaç bulunması halinde görevli olduğu üniversitede
haftada asgari on saat ders vermekle yükümlüdür. Öğretim görevlisi ve
okutmanlar ise, haftada asgari on iki saat ders vermekle yükümlüdür.

5366

Öğretim elemanlarının, ders dışındaki uygulama, seminer, proje, bitirme
ödevi ve tez danışmanlıklarının kaç ders saatine karşılık geldiği; kendi
üniversitesi dışındaki devlet veya vakıf üniversitelerine bağlı
yükseköğretim kurumlarında haftada verebileceği azami ders saatleri ve
uzaktan öğretim programlarında verdikleri derslerin örgün öğretim
programlarında verilen kaç ders saatine tekabül ettiği Yükseköğretim
Kurulu tarafından belirlenir.

Rektör, rektör yardımcısı, dekan, enstitü ve yüksekokul müdürlerinin
ders verme yükümlülüğü yoktur. Başhekimler, dekan yardımcıları, enstitü
ve yüksekokul müdür yardımcıları ve bölüm başkanları, bu madde
hükümlerine göre haftada asgari beş saat ders vermekle yükümlüdür.

**(Ek fıkra: 8/8/2011-KHK-650/40 md.; İptal fıkra: Anayasa Mahkemesi’nin
18/7/2012 tarihli ve E.: 2011/113 K.: 2012/108 sayılı Kararı ile.**)
**(…)** **^(1)^;** **Yeniden düzenleme: 2/1/2014-6514/11 md.)** Kamu
kurum ve kuruluşlarının ve vakıflara ait olanlar da dâhil olmak üzere
yükseköğretim kurumlarının kadro ve pozisyonlarında bulunmayan profesör
ve doçentler, tıp ve diş hekimliği fakültelerinin ihtiyaç duyulan
alanlarında teorik ve uygulamalı eğitim ve öğretim ile araştırma
faaliyetlerinde bulunmak ve bu faaliyetlerin gerektirdiği işleri yapmak
üzere diğer kanunların sözleşmeli personel çalıştırılmasına ilişkin
hükümlerine tabi tutulmaksızın sözleşmeli öğretim üyesi olarak istihdam
edilebilir. Sözleşmeli öğretim üyelerine, yapacakları faaliyetin
niteliğine göre devamlı statüde çalışan profesör ve doçentler için 2914
sayılı Kanunun 11 inci maddesinin dördüncü fıkrası ile unvanlar
itibarıyla belirlenen ek ders ücretlerinin on katına kadar saatlik
sözleşme ücreti ödenebilir. Özellik arz eden faaliyetler için, Maliye
Bakanlığının uygun görüşü üzerine Yükseköğretim Kurulu kararıyla 2914
sayılı Kanunun 11 inci maddesinin dördüncü fıkrası ile unvanlar
itibarıyla belirlenen ek ders ücretlerinin on beş katına kadar saatlik
sözleşme ücreti ödenebilir. Bu fıkra kapsamında sözleşmeli profesör ve
doçentlere ödenecek sözleşme ücretinin yıllık toplam tutarı,
üniversitenin özel bütçesinde ilgili yılda personel giderleri için
öngörülen başlangıç ödeneğinin toplam tutarının yüzde 1’ini hiçbir
şekilde geçemez; ancak, ilgili üniversitenin teklifi ve Yükseköğretim
Kurulunun uygun görüşü üzerine Maliye Bakanlığınca bu oran bir katına
kadar artırılabilir ve bu şekilde artırılan tutar ilgili üniversitenin
döner sermaye bütçesinden karşılanır. Sözleşmeli olarak istihdam
edilecek profesör ve doçent sayısı, ilgili tıp ve diş hekimliği
fakültelerinde devamlı statüde çalışan öğretim üyesi sayısının yüzde
5’inden fazla olamaz. 1/3/2006 tarihinden sonra kurulan üniversiteler,
bu oranlara tabi olmaksızın beş kişiye kadar sözleşmeli öğretim üyesi
istihdam edebilir. Sözleşmeler, aylık çalışma süresi seksen saati
geçmemek üzere bir yıla kadar yapılabilir. Süresi iki ayı geçmeyen
sözleşmeler üniversite yönetim kurulunun kararıyla yapılır ve yapılan
sözleşmelerin içeriği ve gerekçesi hakkında yedi gün içinde
Yükseköğretim Kuruluna bilgi verilir. İki aydan daha uzun süreli
sözleşmeler, üniversite yönetim kurulunun kararı ve Yükseköğretim
Kurulunun izniyle yapılır. Aynı hizmet için iki aydan sonra yapılacak
müteakip sözleşmeler de Yükseköğretim Kurulunun iznine tabidir.
Sözleşmeli öğretim üyelerine, bu fıkra uyarınca yapılacak ödeme dışında
58 inci maddede öngörülen ek ödeme dâhil olmak üzere herhangi bir ad
altında ödeme yapılamaz. Bu kişiler rektör, dekan, enstitü, yüksekokul,
uygulama ve araştırma merkezi müdürü, senato, yönetim kurulu ve kurul
üyesi, bölüm başkanı, anabilim ve bilim dalı başkanı ve başhekim olamaz;
bunların yardımcılıklarında bulunamaz ve benzeri idari görev alamaz;
akademik birim yöneticiliği ve rektörlük seçimlerinde oy kullanamaz.
Sözleşmeli öğretim üyesi çalıştırılmasına ilişkin usul ve esaslar,
bunlara yaptıkları görevlere bağlı olarak ödenecek saatlik sözleşme
ücretlerinin tutarı ile bu fıkranın uygulanmasına ilişkin diğer hususlar
Maliye Bakanlığı ile Yükseköğretim Kurulu tarafından müştereken
belirlenir.

5366-1

**(Ek fıkra: 2/1/2014-6514/11 md.)** Tabip, diş tabibi ve tıpta uzmanlık
mevzuatına göre uzman olan öğretim elemanları, kanunlarda belirtilen
hâller dışında 657 sayılı Devlet Memurları Kanununun 28 inci maddesi
hükmüne tabidir. Ancak bunlardan profesör ve doçent kadrosunda olanlar,
her bir anabilim dalındaki kadrolu profesör ve doçent sayısının yüzde
50’sini geçmemek, bir yıla kadar kurumsal sözleşme yapılmak ve geliri
üniversite döner sermayesi hesabına kaydedilmek şartıyla ve ilgilinin
muvafakati ile mesai dışında özel hastaneler veya vakıf üniversitesi
hastanelerinde çalıştırılabilir. Bu şekilde çalıştırılabileceklerin
hesabında küsurat dikkate alınmaz ve çalıştırılacak öğretim üyeleri,
Sağlık Bakanlığı ve Yükseköğretim Kurulunca belirlenecek yüzde 50’si
uygulama, yüzde 50’si de akademik faaliyetlerinden oluşacak önceki yılın
performans kriterlerine göre belirlenir. Bu fıkra kapsamında
çalıştırılan öğretim üyeleri;

a\) Aynı anda birden fazla sözleşme ile çalıştırılamaz.

b\) Aylık sözleşme ücretleri, mesai dışı toplam tavan ek ödeme brüt
tutarından az olamaz.

c\) Altıncı fıkrada sayılan idari görevlerde bulunamaz.

ç) 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 73 üncü maddesinin üçüncü fıkrası çerçevesinde ilave
ücret alınmak suretiyle hizmet veremez.

d\) İlgili mevzuata ve sözleşme hükümlerine aykırı davranmaları hâlinde,
idari ve disiplin sorumlulukları saklı kalmak kaydıyla bir yıl, üç yıl
içinde tekerrüründe beş yıl süreyle bu kapsamda çalıştırılamaz.

**(Ek fıkra: 2/1/2014-6514/11 md.)** Özel hastaneler ve vakıf
üniversitesi hastaneleri, tabip ve diş tabibi kadro sayıları için ayrı
ayrı hesaplanmak şartıyla ve bu sayıların yüzde 20’sini geçmemek üzere
yedinci fıkra kapsamında üniversite ile sözleşme yapabilir. Vakıf
üniversiteleri ile iş birliği yapan özel hastanelerde yüzde 20 oranının
hesabında, üniversite kadrolarındaki tabip ve diş tabibi dikkate
alınmaz. Bunlardan ilgili mevzuata ve sözleşme hükümlerine aykırı
davrananların, bu kapsamdaki ilgili sözleşmesi sona erdirilir ve bunlar
bir yıl süreyle yeni sözleşme yapamaz. Aykırı davranışın üç yıl içinde
tekerrüründe ise beş yıl süreyle yeni sözleşme yapma yasağı uygulanır.

**(Ek fıkra: 2/1/2014-6514/11 md.)** Yedinci fıkranın uygulanmasına
ilişkin usul ve esaslar, Yükseköğretim Kurulunun onayı ile üniversite
yönetim kurulları tarafından belirlenir.

*Üniversitelerin uygulama alanına yardımı: *

**Madde 37 – **Yükseköğretim kurumları dışındaki kuruluş veya kişilerce,
üniversite içinde veya hizmetin gerektirdiği yerde, üniversiteler ve
bağlı birimlerden istenecek, bilimsel görüş proje, araştırma ve benzeri
hizmetler ile üniversitede ve üniversiteye bağlı kurumlarda, hasta
muayene ve tedavisi ve bunlarla ilgili tahliller ve araştırmalar
üniversite yönetim kurulunca kabul edilecek esaslara bağlı olmak üzere
yapılabilir. Bu hususta alınacak ücretler ilgili yükseköğretim kurumunun
veya buna bağlı birimin döner sermayesine gelir kaydedilir.

*Kamu kuruluşları ve vakıflarda görevlendirme: ^(2)\ ^*

**Madde 38 – (Değişik: 29/11/1983 - KHK - 243/46 md.) **

**(Değişik birinci fıkra: 21/1/2010-5947/4 md.)** Öğretim elemanları;
ilgili kurumların talebi ve kendisinin muvafakati, üniversite yönetim
kurulunun uygun görmesi ve rektörün onayı ile ihtiyaç duyulan konularda,
özlük işlemleri kendi kurumlarınca yürütülmek kaydıyla, diğer kamu kurum
ve kuruluşları ile kamu kurumu niteliğindeki meslek kuruluşlarında
geçici olarak görevlendirilebilir. Bu şekilde görevlendirilenlerin,
kadrosunun bulunduğu yükseköğretim kurumlarındaki aylık ve diğer
ödemeler ile öteki hakları devam eder. Yükseköğretim Kurulu, bağlı
birimleri ve Üniversitelerarası Kurul ile Adli Tıp Kurumunda
görevlendirilenler hariç olmak üzere bu fıkra uyarınca
görevlendirilenler döner sermayeden yararlanamaz.

——————————

*(1) Sözkonusu İptal Kararı Resmî Gazete’de yayımlandığı 1/1/2013
tarihinden başlayarak altı ay sonra yürürlüğe girmiştir.*

*(2) Bu madde başlığı 17/8/1983 tarihli ve 2880 sayılı Kanunun 20 nci
maddesiyle değiştirilmiş ve metne işlenmiştir.*

5366-2

5367

**(Ek fıkra: 21/1/2010-5947/4 md.)**Kamu kurumu niteliğindeki meslek
kuruluşları ile dernek ve vakıfların yönetim ve denetim organlarında
görev yapanlar bakımından ayrıca bir görevlendirme kararı aranmaz. Ancak
bu görevler, öğretim elemanının bu Kanundan kaynaklanan mesaisini
aksatmayacak şekilde yürütülür.

Yükseköğretim Kurulunun isteği ve ilgili kamu kuruluşunun onayı ile
yükseköğretim kurumları veya birimleri, ilgili adli mercilerin talebi
ile adli tıp mevzuatı çerçevesinde adli tıp olaylarında ve diğer adli
konularda resmi bilirkişi olarak görevlendirilebilirler.

**(Değişik: 19/4/1990 - KHK - 422/2 md.; Değiştirilerek kabul:
25/10/1990 - 3670/11 md.)** Bu madde uyarınca görevlendirilen öğretim
elemanları kendi kurumlarından alacakları aylık ve ödeneklerin yanısıra,
görevlendirildikleri kurumda yürüttükleri görev için birinci derecenin
dördüncü kademesinde bulunan bir genel müdürün aylık ve ek gösterge
rakamlarının memur aylık katsayısı ile çarpımı sonucu bulunan tutarı
geçmemek üzere ilgili bakan tarafından tespit edilecek miktarı net
olarak ikinci görev aylığı şeklinde ayrıca alırlar. Bunlar
görevlendirildikleri kurumlarca kendilerine bu suretle yapılan ödemeleri
döner sermayelere yatırmak zorunda değildirler. Bunlara görev
yapacakları kurumca bu ödeme dışında başkaca bir ödeme yapılmaz.

Yurt içinde ve yurt dışında görevlendirme:

**Madde 39 – (Değişik: 9/4/1990 - KHK - 418/25 md.; İptal: Ana.Mah'nin
5/2/1992 tarih ve E.1990/22, K.1992/6 sayılı Kararı ile; Yeniden
düzenleme: 18/5/1994 - KHK - 527/17 md.)**

Öğretim elemanlarının kurumlarından yolluk almaksızın yurt içinde ve
dışında kongre, konferans, seminer ve benzeri bilimsel toplantılarla,
bilim ve meslekleri ile ilgili diğer toplantılara
katılmalarına,araştırma ve inceleme gezileri yapmalarına, araştırma ve
incelemenin gerektirdiği yerde bulunmalarına, bir haftaya kadar dekan,
enstitü ve yüksek okul müdürleri, onbeş güne kadar rektörler izin
verebilirler. Bu şekilde onbeş günü aşan veya yolluk verilmesini
gerektiren veya araştırma ve incelemenin gerektirdiği masrafların
üniversite ile buna bağlı birimlerin bütçesinden veya döner sermaye
gelirlerinden ödenmesi icabeden durumlarda, ilgili yönetim kurulunun
kararı ve rektörün onayı gereklidir.

Öğretim elemanları birinci fıkrada ve bu Kanunun 33 üncü maddesinde
sayılan yurt dışına gönderilme halleri dışında mesleklerine ait
hizmetlerde yetiştirilmek, eğitilmek, bilgilerini artırmak veya staj
yapmak için Yükseköğretim Kurulunun teklifi üzerine Bakanlar Kurulunca
üniversiteler itibariyle bir yılı geçmeyecek şekilde her yıl
belirlenecek kontenjan ve süreler dahilinde yurt dışına
gönderilebilecekleri gibi aynı amaçlarla dış burslara dayanılarak da
gönderilebilirler. Belirlenen kontenjanların üniversiteye bağlı birimler
arasında dağıtımı üniversite yönetim kurulunun kararı ve rektörün
onayı,gönderilme ise ilgili yönetim kurulunun kararı ve rektörün onayı
ile olur. Zorunlu hallerde yurt dışında kalma süresi ilgili yönetim
kurulunun kararı ve rektörün onayı ile yarısına kadar uzatılabilir.
Bunlar hak ve yükümlülükleri bakımından 657 sayılı Devlet Memurları
Kanununa göre aynı amaçla yurt dışına gönderilenlerin tabi oldukları
hükümlere tabi olurlar. Ancak, bunlara yapılacak ödemenin miktarı Devlet
memurlarına yapılacak ödemeyi geçmemek üzere üniversite yönetim
kurulunca daha düşük olarak tespit edilebilir. Öğretim elemanlarından
kendilerine yurt dışı kuruluşlarınca burs veya ücret sağlananlar,görev
yapacakları sürece Yükseköğretim Kurulunun belirleyeceği esaslara göre
üniversite yönetim kurulunun kararı ile aylıklı veya aylıksız izinli de
sayılabilirler.

5368

Gerek birinci fıkraya göre geçici görev yolluğu verilmek suretiyle yurt
içinde ve yurt dışında bir yere gönderilenler olsun,gerekse ikinci
fıkraya göre gidiş-dönüş yol yevmiyesi ile gideri ödenmek suretiyle yurt
dışına gönderilenler olsun, bunlara verilecek yolluk, emsali Devlet
memuruna verilen yolluğun aynı olmak üzere genel hükümler çerçevesinde
tespit edilir. Geçici görev yolluğu Yükseköğretim Kurumu hesabına
gönderilenlere kurum bütçesinden üniversite dışındaki kurum hesabına
gönderilenlere ise ilgili kurumun bütçesinden ödenir.

**(Ek: 14/5/1997- 4249/2 md.)** Türk Cumhuriyetleri ve Akraba
Topluluklarındaki Yüksek Öğretim Kurumlarından resmi davet alan öğretim
elemanlarına 3 yılı aşmamak ve bütün özlük hakları saklı kalmak üzere
üniversite yönetim kurulunun kararı ve Milli Eğitim Bakanlığının onayı
ile aylıklı izin verilebilir. **(Ek cümle: 24/5/2013- 6487/17 md.)**
Uluslararası andlaşmalarla kurulan üniversitelerde bu süre beş yıla
kadar uzatılabilir.

*Kurumlararası yardımlaşma:*

**Madde 40 – **

a\. Yükseköğretim kurumlarında görevli öğretim üyeleri ile ders vermekle
görevli öğretim yardımcıları bağlı bulundukları fakülte veya
yüksekokulda haftalık ders yükünü dolduramadıkları takdirde, kendi
üniversitelerinin diğer birimlerinde veya o şehirdeki yükseköğretim
kurumlarında ders yükünü doldurmak üzere rektör tarafından
görevlendirilebilirler. Ders yükü içindeki çalışmalar karşılığında ek
ders ücreti ödenmez. Haftalık ders yükünün üstünde başka bir
yükseköğretim kurumunda görevlendirilen öğretim elemanlarına görev
aldıkları kurum bütçesinden ek ders ücreti ödenir.

b\. **(Değişik: 9/4/1990 - KHK - 418/26 md.; İptal: Ana. Mah'nin 5/2/1992
tarih ve E. 1990/22, K. 1992/6 sayılı Kararı ile; Yeniden düzenleme:
18/5/1994 - KHK - 527/18 md.)** Öğretim üyeleri, ihtiyacı olan
üniversitenin isteği ve kendi arzusu üzerine ve ilgili yönetim
kurullarının görüşü, rektörün önerisi ile Yükseköğretim Kurulu
tarafından,istekte bulunan üniversitenin birimlerinde en az bir
eğitim-öğretim yılı için görevlendirilebilirler. Bu şekilde
görevlendirilenlerin kadroları beş yıl süre ile saklı tutulur. Açık
bulunan bir öğretim üyeliği kadrosuna yapılacak atamada adayların
niteliklerinde eşitlik olduğu durumlarda gelişmekte olan bölgelerdeki
yükseköğretim kurumlarında toplam en az beş yıl bu şekilde veya kadrolu
olarak hizmet yapan öğretim üyelerine öncelik verilir.

c\. Bu kanun kapsamına girmeyen Türk Silahlı Kuvvetleri ve Emniyet
Teşkilatına bağlı yükseköğretim kurumlarının öğretim elemanı ihtiyacı;
bu kurumların tercihan bulundukları şehirlerdeki diğer yükseköğretim
kurumlarından koordine sonucu ismen yapacakları istek üzerine, ilgili
rektörlüklerce (a) fıkrasındaki esaslara göre karşılanır.

d\. **(Ek:17/9/2004-5234/2 md.)**(a) fıkrası uyarınca, kendi
üniversitelerinin aynı şehirdeki diğer birimlerinden veya aynı şehirdeki
diğer yüksek öğretim kurumlarından görevlendirilebilecek öğretim elemanı
bulunmaması halinde, başka şehirlerdeki yüksek öğretim kurumlarından
ders vermek üzere görevlendirilen öğretim elemanlarına 6245 sayılı
Harcırah Kanununa göre geçici görev yolluğu ve anılan fıkradaki esaslara
göre iki katı ek ders ücreti ödenir.

5368-1

*Öğretim üyesi ihtiyacının karşılanması: *

**Madde 41 – (Değişik: 17/8/1983 - 2880/22 md.) **

Yükseköğretim Kurulunca; bu kanun kapsamındaki Devlet yükseköğretim
kurumlarının, çeşitli bilim ve sanat dallarındaki öğretim üyesi
ihtiyaçları ve bu öğretim üyesi ihtiyaçlarının hangi yükseköğretim
kurumlarından karşılanacağı, öğretim üyesi mevcutları dikkate alınarak
tespit edilir ve ihtiyaçlar karşılanmak üzere ilgili üniversitelere
bildirilir. **(İptal ikinci cümle: Anayasa Mahkemesi’nin 28/4/2011
tarihli ve E.: 2009/56, K.: 2011/71 sayılı Kararı ile.)** Bu
görevlendirmeler bir yarı yıldan az, dört yarı yıldan fazla olmamak
üzere kadroları kendi üniversitelerinde kalmak kaydıyla yapılır.

Bu madde hükümlerine göre veya 40 ıncı maddenin (b) fıkrası hükmüne göre
yapılan görevlendirmelerde tebligat,işten ayrılma,mehil müddeti ve işe
başlama konularında Devlet memurlarına ilişkin hükümler uygulanır.

Bu madde veya bu Kanunun 40 ıncı maddesinin (b) fıkrası hükümlerine göre
yapılan görevlendirmelerde, görevlendirme kararında görev süreleri
belirtilir. Bunlara özlük hakları kurumlarında devam etmek kaydıyla
görev yapacağı kurumun bulunduğu yer ve özelliklerine göre o kurum
kadrolarında çalışanların yararlandıkları ödenek ve diğer haklar ve 6245
sayılı Harcırah Kanununa göre geçici görev yolluğu, görev yapacağı
üniversite bütçesinden ödenir.

Bu maddede veya bu Kanunun 40 ıncı maddesinin (b) fıkrasında
belirtildiği şekilde görevlendirildikleri kendilerine tebliğ
edilenlerden kanuni süresi içinde göreve başlamayanlar istifa etmiş
sayılır. Bu şekilde istifa etmiş sayılanlar, bu hizmeti yerine
getirmedikçe herhangi bir yükseköğretim kurumunda yeniden
görevlendirilemezler ve diğer kamu kuruluşlarında çalıştırılamazlar.

Bilimsel denetim:

**Madde 42 – **Kurumlariçi Bilimsel Denetim:

a\. Öğretim elemanlarının bilimsel yönden denetlenmeleri, onların eğitim
- öğretim, bilimsel araştırma, yayım, seminer, klinik ve uygulama
faaliyetleri üzerinde olur.

5368-2

5369

b\. Her öğretim yılı sonunda, bölüm başkanı bölümün geçmiş yıldaki eğitim
- öğretim ve araştırma faaliyeti ile, gelecek yıldaki çalışma planını
belirten bir raporu bağlı bulunduğu dekana sunar. Dekan bu rapora kendi
kanaatini de ekleyerek, rektöre gönderir. Rektör rapor ve görüşleri
değerlendirerek, gerekli tedbirleri alır ve yetersizlik ile ilgili
kararlarını Yükseköğretim Kuruluna bildirir. Enstitü ve yüksekokul
müdürü raporunu bağlı olduğu rektör veya dekana gönderir.

c\. Her öğretim elemanı, bilimsel araştırmalarının, yayınlarının ve
verdiği dersleriyle yönettiği seminerlerin ve uygulamaların listesini,
yurt içinde ve dışında yapılan bilimsel kongrelerdeki tebliğlerin birer
örneğini, bağlı bulunduğu birim yöneticisinin aracılığıyla rektörlüğe
sunmak zorundadır. Yayımlanmayan eserlerin daktilo ile yazılmış birer
kopyası verilir. 5846 sayılı Fikir ve Sanat Eserleri Kanununun eser
sahibine tanıdığı haklar saklıdır.

d\. **(Değişik: 17/8/1983 - 2880/23 md.)** Öğretim elemanlarının bilimsel
yayınları için üniversitelerde ve Yükseköğretim Kurulunda özel arşiv
tutulur.

YEDİNCİ BÖLÜM

*Öğretim ve Öğrenciler *

*Lisans düzeyinde öğretim: *

**Madde 43 – **Yükseköğretim, harca tabi olup bu kanunda belirlenen amaç
ve anailkelere göre aşağıdaki şekilde düzenlenir.

a\. Yükseköğretim kurumlarında, kuruluş özelliklerine ve ihtiyaçlarına
göre yapılan eğitim - öğretim ve buna dayalı olarak verilen diplomalarla
ilgili esaslar her üniversitece hazırlanacak öğretim ve sınav
yönetmeliğinde belirtilir.

b\. **(Değişik: 17/8/1983 - 2880/24 md.)** Aynı meslek ve bilim
dallarında, eğitim - öğretim yapan üniversitelerde, eğitim - öğretim,
metod, kapsam, öğretim süresi ve yıl içindeki değerlendirme esasları
bakımından eşdeğer olması ve öğrenimden sonra kazanılan unvanların aynı
ve elde edilen hakların eşdeğer sayılması hususu Üniversitelerarası
Kurulun önerisi üzerine; öğretmen yetiştiren birimler için belirtilen
esasların tespiti Milli Eğitim Bakanlığı ile de işbirliği yapılarak,
Yükseköğretim Kurulunca düzenlenir.

c\. Yükseköğretim kurumları, örgün, yaygın ve açık öğretim yöntemleri ile
her türlü eğitim - öğretim yapabilirler.

d\) **(Ek: 21/4/2005 – 5335/10 md.)**Yükseköğretim kurumları, yurt
dışındaki yükseköğretim kurumları ve diğer kuruluşlarla işbirliği tesis
ederek ön lisans ve lisans programları da dahil olmak üzere uluslararası
ortak eğitim ve öğretim programları yürütebilirler. Bu tür eğitim ve
öğretim programlarının öğrenci girişi, müfredat, sınav ve değerlendirme
esasları ve mezuniyet şartları dahil, işleyişine ilişkin usûl ve esaslar
Yükseköğretim Kurulunun çıkaracağı yönetmelikle düzenlenir.

Bu eğitim ve öğretim programlarına kayıtlı öğrencilerden alınacak
öğrenim ücretleri, gelir ve giderleri ile harcama usûl ve esasları
Maliye Bakanlığının olumlu görüşü üzerine Yükseköğretim Kurulu
tarafından çıkarılacak yönetmelikle düzenlenir. ^(1)^

––––––––––––––––

*(1) Bu paragraf, 21/4/2005 tarihli ve 5335 sayılı Kanunun 10 uncu
maddesiyle eklenen (d) bendinin hükmüdür. *

5370

*Diploma alma, ders kredilerinin hesaplanması, öğrencilik haklarından
yararlanma ve sınavlar: ^(1)^*

**Madde 44 – (Değişik: 13/2/2011-6111/171 md.)**

a\. Yükseköğretim kurumlarının önlisans, lisans ve lisansüstü düzeyindeki
diploma programlarına kayıtlı öğrenciler, bu madde hükümlerine göre
belirlenen ders kredileri ve diğer yükümlülükleri başarı ile
tamamlamaları halinde; önlisans, lisans, yüksek lisans veya doktora
diploması alır. Ders kredileri, Yükseköğretim Kurulunca ilgili programın
yer aldığı diploma düzeyi ve alan için yükseköğretim yeterlilikler
çerçevesine göre belirlenen kredi aralığı ve öğrencilerin çalışma saati
göz önünde tutularak yükseköğretim kurumlarının senatoları tarafından
belirlenir. İlgili diploma programını bitiren öğrencinin kazanacağı
bilgi, beceri ve yetkinliklere o dersin katkısını ifade eden öğrenim
kazanımları ile açıkça belirlenmiş teorik veya uygulamalı ders saatleri
ve öğrenciler için öngörülen diğer faaliyetler için gerekli çalışma
saatleri de göz önünde bulundurularak yükseköğretim kurumlarının
senatoları tarafından belirlenen ilkeler çerçevesinde ders kredileri
hesaplanır.

b\. Yükseköğretim kurumlarında, öğretim faaliyetlerinin üç dönemi aşmamak
üzere yıl içinde kaç döneme ayrılarak sürdürüleceği; her bir dönemde
alınması gereken asgari ve azami kredi miktarları; her bir diploma
programının diplomayı almayı hak eden kişiye kazandıracağı bilgi, beceri
ve yetkinliklerin neler olacağı ve bunların ölçme ve
değerlendirmelerinin nasıl yapılacağı; hazırlık sınıfı veya başka
yollarla yabancı dil yeterliliğinin nasıl kazandırılacağı ve yabancı dil
bilgi düzeyinin nasıl ölçüleceği; kayıt, devam, uygulama, tez ve teorik
ders içerikleri, ön şartlı dersler, sınav çeşitleri ve bunların ders
başarı notuna katkısı; öğrencilerin mezuniyet sonrası istihdamına
ilişkin olarak bilgi, görüş ve tecrübelerine ihtiyaç duyulan kişileri
ifade eden dış paydaşların diploma programlarına ilişkin
değerlendirmelerinin alınması; diğer yurt içi ve yurt dışı yükseköğretim
kurumlarından alınan derslerin kredilerinin intibakının sağlanması;
ilgili programın tamamlanmasına yönelik önceden kazanılmış
yeterliliklerin tanınması; farklı diploma programlarından bazı derslerin
alınmasıyla yandal veya çift anadal yapılması; diploma alınabilmesi
için, uygulama, teorik, uzaktan veya açıköğretim özellikleri ile bu
maddenin (c) fıkrasında belirlenen sürelerde diploma alamayan öğrenciler
bakımından, müfredat değişikliği veya isimleri değişmemekle birlikte
ders içeriğinin değişmesi ya da ders içeriği değişmemekle birlikte
aradan uzun bir sürenin geçmesi nedeniyle, daha önce başarılı olunan
derslerden hangilerini yeniden almaları gerektiği; eğitim-öğretim
süreçlerinin sürekli iyileştirilmesine yönelik iç ve dış kalite
güvencesi uygulamaları ve eğitim-öğretimin devamına ilişkin diğer
hususlar, Yükseköğretim Kurulunun bu konularda belirlediği temel
ilkelere uygun olarak yükseköğretim kurumları senatoları tarafından
belirlenir.

c\. Bir yıl süreli yabancı dil hazırlık sınıfı hariç, kayıt olduğu
programa ilişkin derslerin verildiği dönemden başlamak üzere, her dönem
için kayıt yaptırıp yaptırmadığına bakılmaksızın önlisans programlarını
azami dört yıl, lisans programlarını azami yedi yıl, lisans ve yüksek
lisans derecesini birlikte veren programları azami dokuz yıl, yüksek
lisans programını azami üç yıl, doktora programını ise azami altı yıl
içinde başarı ile tamamlayarak mezun olamayanlar, bu Kanunun 46 ncı
maddesinde belirtilen koşullara göre ilgili döneme ait öğrenci katkı
payı veya öğrenim ücretlerini ödemek koşulu ile öğrenimlerine devam
etmek için kayıt yaptırabilir. Bu durumda, ders ve sınavlara katılma ile
tez hazırlama hariç, öğrencilere tanınan diğer haklardan
yararlandırılmaksızın öğrencilik statüleri devam eder.

–––––––––––––––––

*(1) Bu madde başlığı “Öğretim süresi:”iken, 13/2/2011 tarihli ve 6111
sayılı Kanunun 171 inci maddesiyle metne işlendiği şekilde
değiştirilmiştir.*

5370-1

ç. Bir yılda üç dönem öğretim veren yükseköğretim kurumlarında öğretim
elemanlarının bu Kanunun 36 ncı maddesinde belirlenen haftalık zorunlu
ders yükleri, sadece iki dönem için aranır. Tez danışmanlıkları hariç,
üçüncü dönemde de ders vermeleri halinde, bu derslerle ilgili olarak
kendilerine ek ders ücreti ödenir.

d\. Yeterlilik, seviye tespit veya ders başarılarını ölçen tüm sınavlar,
kağıt ortamında ve eş zamanlı olarak yapılabileceği gibi, alan ve zorluk
düzeyine göre tasnif edilerek güvenli biçimde saklanan bir soru
bankasından, her bir adaya farklı zamanlarda farklı soru sorulmasına
izin verecek şekilde elektronik ortamda da yapılabilir. Sınavlarda
sorulacak soruların hazırlanması, soru bankasının oluşturulması ve
şifrelenmesi, sınav sorularının kağıt ortamında veya elektronik ortamda
saklanması ile sınav güvenliğinin sağlanmasına ilişkin ilkeler
Yükseköğretim Kurulu tarafından belirlenir.

e\. Yükseköğretim Kurulu kararı üzerine yükseköğretim kurumlarında;
öğretim elemanı ve öğrencilerin aynı mekânda bulunma zorunluluğu
olmaksızın, bilgi ve iletişim teknolojilerine dayalı olarak öğretim
faaliyetlerinin planlandığı ve yürütüldüğü önlisans, lisans ve
lisansüstü uzaktan öğretim programları açılabilir. Uzaktan öğretim
programlarının açılabileceği alanlar, uzaktan öğretim yoluyla verilecek
dersler ve kredi miktarları, ders materyallerinin hazırlanması,
sınavlarının yapılma şekli, yükseköğretim kurumları arasında bu amaçla
yapılacak protokoller ile uzaktan öğretime ilişkin diğer hususlar,
Yükseköğretim Kurulu tarafından belirlenir.

Uzaktan öğretim programı kapsamında yükseköğretim kurumlarında ders
veren öğretim elemanlarına, haftalık 10 saati geçmemek üzere verdikleri
ders başına, 2914 sayılı Kanunun 11 inci maddesindeki unvanlar
itibarıyla belirlenen ek ders ücretinin beş katını geçmemek üzere
yükseköğretim kurumları yönetim kurulunca belirlenecek tutarda ek ders
ücreti ödenir. Ders malzemelerinin hazırlanması, derse kaydolan öğrenci
sayısı, dersin canlı veya kayıttan verilmesi, öğrencilerin sorularına
verilen cevaplar, ödev veya uygulamaların değerlendirilmesi için
harcanan süreler ile uzaktan öğretimle verilen derslere katılan öğrenci
sayısı esas alınarak öğretim elemanlarına yapılacak ek ders ücreti ile
ders malzemelerinin hazırlanmasında veya dersin yürütülmesinde fiilen
katkıda bulunanlara yapılacak ödemelere ilişkin usul ve esaslar Maliye
Bakanlığının uygun görüşü üzerine Yükseköğretim Kurulu tarafından
belirlenir. Ancak, yukarıda belirtilen her türlü ödemelerin toplamı
uzaktan öğretim için yatırılan toplam öğrenim ücretinin yüzde yetmişini
geçemez. Uzaktan öğretim için yatırılan öğrenim ücretinin bu fıkraya
göre yapılan ödemeler sonrası kalan kısmı ile elektronik ortamda veya
internet ortamında sunulan uzaktan öğretim materyalinden elde edilen
gelirler, ilgili birimin veya yükseköğretim kurumunun mal ve hizmet
alımlarında kullanılır.

Senato tarafından uygun görülmesi halinde, birinci ve ikinci öğretim
programlarındaki bazı dersler, sadece uzaktan öğretim yoluyla
verilebilir. Ancak bu şekilde verilen dersler için öğrencilerden ilave
bir ödeme talep edilemez.

Birinci ve ikinci öğretim programlarındaki bir dersin hem örgün öğretim
yoluyla hem de uzaktan öğretim yoluyla verilmesinin senato tarafından
uygun görülmesi halinde; dersi uzaktan öğretim yoluyla almayı tercih
eden öğrencilerden, bu Kanunun 46 ncı maddesinin (c) fıkrasına göre
belirlenen kredi başına öğrenci katkı payı veya öğrenim ücreti alınır.
Dersin uzaktan öğretim yoluyla verilmesinde görev alan öğretim elemanı
ve diğer personele, dersi uzaktan öğretim yoluyla almayı tercih eden
öğrencilerden alınan öğrenci katkı payı veya öğrenim ücreti toplamının
yüzde yetmişini geçmeyecek şekilde bu fıkranın ikinci paragrafına göre
ödeme yapılır.

5370-2

Dersleri verecek yeterli öğretim elemanı bulunmayan yükseköğretim
kurumlarında uzaktan öğretim yoluyla ders vermek üzere Yükseköğretim
Kurulu tarafından görevlendirilen öğretim elemanlarına, ders yükü
dikkate alınmaksızın haftalık 10 saati geçmeyecek şekilde 2914 sayılı
Kanunun 11 inci maddesindeki unvanlar itibarıyla belirlenen ek ders
ücretinin dört katını geçmemek üzere ek ders ücreti ödenir.

f\. Yükseköğretim kurumları ile iş dünyası ve diğer paydaşlar arasındaki
ilişkileri geliştirmek amacıyla danışma kurulları oluşturulabilir.
Danışma kurullarının oluşumu ve görevleri Yükseköğretim Kurulu
tarafından çıkarılacak bir yönetmelikle düzenlenir.

*Yükseköğretime giriş ve yerleştirme: ^(1)^*

**Madde 45 – (Değişik: 30/3/2012 - 6287/14 md.) **

Yükseköğretime giriş ve yerleştirme aşağıdaki şekilde yapılır:

a\. Yükseköğretim kurumlarına giriş ve yerleştirme işlemleri imkân ve
fırsat eşitliğini sağlayacak tedbirleri almak kaydıyla, Yükseköğretim
Kurulu tarafından belirlenen usul ve esaslara göre yapılır.

b\. Yükseköğretim kurumlarına esasları Yükseköğretim Kurulu tarafından
belirlenen merkezî sınavlarla girilir. Yerleştirme puanlarının
hesaplanmasında adayların ortaöğretim başarıları dikkate alınır.
Ortaöğretim bitirme başarı notları en küçüğü ikiyüzelli, en büyüğü
beşyüz olmak üzere ortaöğretim başarı puanına dönüştürülür. Ortaöğretim
başarı puanının yüzde onikisi yerleştirme puanı hesaplanırken merkezî
sınavdan alınan puana eklenir.

c\. Ortaöğretim kurumlarını birincilik ile bitiren adaylar için mevcut
kontenjanların yanı sıra Yükseköğretim Kurulu kararı ile ayrı
kontenjanlar belirlenebilir.

d\. Mesleki ve teknik ortaöğretim kurumlarından mezun olan öğrenciler,
istedikleri takdirde bitirdikleri programın devamı niteliğinde veya
bunlara en yakın olan mesleki ve teknik önlisans yükseköğretim
programlarına sınavsız olarak yerleştirilebilir. Bu öğrencilerin
yerleştirilmesine ilişkin usul ve esaslar Milli Eğitim Bakanlığının
görüşü üzerine Yükseköğretim Kurulu tarafından çıkarılacak yönetmelikle
belirlenir.

e\. Önlisans mezunları için, ilişkili lisans programlarında belirlenmiş
kontenjanın yüzde onunu geçmeyecek şekilde Yükseköğretim Kurulu kararı
ile her yıl dikey geçiş kontenjanı ayrılabilir.

f\. Yabancı uyruklu öğrenciler ile ortaöğretimin tamamını yurt dışında
tamamlayan öğrencilerin yükseköğretim kurumlarına kabul usul ve esasları
Yükseköğretim Kurulu tarafından belirlenir. Uluslararası andlaşmalar
gereği Türkiye’deki yükseköğretim kurumlarında burslu olarak öğrenim
görecek yabancı uyruklu öğrencilerin yerleştirme işlemleri Yükseköğretim
Kurulu tarafından yapılır.

g\. Yükseköğretim Kurulunca belirlenecek usul ve esaslara göre, belli
sanat ve spor dallarında üstün kabiliyetli olduğu tespit edilen
öğrenciler ile Türkiye Bilimsel ve Teknolojik Araştırma Kurumunca tespit
edilen uluslararası bilimsel yarışmalarda ödül kazanan öğrenciler,
ilgili dallarda eğitim yapmak kaydıyla yükseköğretim kurumlarına
yerleştirilebilir.

–––––––––––––––

*(1) Bu maddenin başlığı “Yükseköğretime giriş” iken 30/3/2012 tarihli
ve 6287 sayılı Kanunun 14 üncü maddesiyle metne işlendiği şekilde
değiştirilmiştir.*

5370-3

*Cari hizmet maliyetinin hesaplanması, öğrenci katkı payları ve öğrenim
ücretleri: ^(1**)**^*

**Madde 46 – (Değişik: 13/2/2011-6111/172 md.)**

a\. Yükseköğretim kurumlarında, öğrenci başına düşen cari hizmet
maliyetleri, yükseköğretim programlarının özellikleri göz önüne alınarak
Yükseköğretim Kurulunca hesaplanır. Öğrencilerden her bir dönem için
birinci öğretimde öğrenci katkı payı, ikinci öğretim ve uzaktan
öğretimde ise öğrenim ücreti alınır. Yabancı uyruklu öğrencilerden,
birinci veya ikinci öğretim ayırımı yapılmaksızın, her bir dönem için
öğrenim ücreti alınır. Devlet tarafından karşılanacak kısım ile birinci
öğretim, ikinci öğretim, açık ve uzaktan öğretim öğrencileri tarafından
karşılanacak öğrenci katkı payı veya öğrenim ücretleri, öğrenci başına
düşen cari hizmet maliyetleri göz önünde bulundurularak belirlenir. Cari
hizmet maliyetinin öğrenciler tarafından karşılanacak kısmı dışında
kalan miktarı, Devlet tarafından karşılanır. Devletçe karşılanan kısım
cari hizmet maliyetinin yarısından az olamaz.

b\. Birinci öğretim, ikinci öğretim, açık ve uzaktan öğretim için
Yükseköğretim Kurulu tarafından hesaplanan cari hizmet maliyetlerinin
Devlet tarafından karşılanacak kısmı, öğrenciler tarafından karşılanacak
katkı payları ve öğrenim ücretleri ile uygulamaya ilişkin usul ve
esaslar, her yıl haziran ayı sonuna kadar Maliye Bakanlığı ile
Yükseköğretim Kurulunun görüşü ve Milli Eğitim Bakanlığının önerisi
üzerine Bakanlar Kurulunca belirlenir. Öğrenci katkı payı veya öğrenim
ücretinden muaf tutulacaklar ile yabancı uyruklu öğrencilerden alınacak
asgari öğrenim ücretlerinin tutarı Bakanlar Kurulu kararıyla belirlenir.

c\. Bu maddenin (ç), (d) ve (e) fıkralarında belirtilen durumlarda her
bir ders için kredi başına ödenecek katkı payı veya öğrenim ücreti
tutarları, her bir dersin kredisinin ilgili dönemde alınması gereken
toplam ders kredisine oranlanması sonucu bulunacak katsayının ilgili
dönem için belirlenen öğrenci katkı payı veya öğrenim ücreti ile
çarpılarak, ilgili yükseköğretim kurumunca dönem başlarında hesaplanır.

ç. 44 üncü maddenin (c) fıkrasındaki süreler içinde aynı yükseköğretim
kurumundaki öğrenimi sırasında bir derse üçüncü defa kayıt yaptırılması
halinde, ilgili dönem için öngörülen katkı payı ya da öğrenim ücretinin
yanı sıra bu maddenin (c) fıkrasına göre hesaplanan kredi başına
ödenecek katkı payı veya öğrenim ücreti; dersin alınacağı dönem için
belirlenen kredi başına katkı payı veya öğrenim ücretinin yüzde elli
fazlası, dördüncü defa kayıt yaptırılması halinde yüzde yüz, beşinci
veya daha fazla defa kayıt yaptırılması halinde ise yüzde üçyüz fazlası
ile hesaplanır.

d\. 44 üncü maddenin (c) fıkrasındaki süreler içinde öğrenimin
tamamlanamaması halinde, her bir ilave ders için kredi başına ödenecek
öğrenci katkı payı veya öğrenim ücreti; dersin alınacağı dönem için bu
maddenin (c) fıkrasına göre belirlenecek olan kredi başına katkı payı
veya öğrenim ücretinin yüzde yüzü, ikinci defa kayıt yaptırılması
halinde yüzde ikiyüzü, üçüncü defa kayıt yaptırılması halinde yüzde
üçyüzü, dördüncü ve daha fazla defa kayıt yaptırılması halinde ise yüzde
dörtyüzü olarak hesaplanır.

–––––––––––––––––

*(1) Bu madde başlığı “Cari Hizmet Maliyeti” iken, 13/2/2011 tarihli ve
6111 sayılı Kanunun 172 nci maddesiyle metne işlendiği şekilde
değiştirilmiştir.*

5370-4

e\. 44 üncü maddenin (c) fıkrasında belirlenen süreler içerisinde yandal
veya çift anadal öğreniminin tamamlanamaması nedeniyle ilave ders
alınması halinde, her bir ders için kredi başına ödenecek öğrenci katkı
payı veya öğrenim ücreti; dersin alınacağı dönem için (c) fıkrasına göre
hesaplanan kredi başına katkı payı veya öğrenim ücretinin yüzde yüzü,
ikinci defa kayıt yaptırılması halinde yüzde ikiyüzü, üç ve daha fazla
defa kayıt yaptırılması halinde ise yüzde üçyüzü olarak hesaplanır.

f\. Lisansüstü öğrenimin, 44 üncü maddenin (c) fıkrasındaki süreler
içinde tamamlanamaması halinde, tez aşamasında ödenecek öğrenci katkı
payı veya öğrenim ücreti, lisansüstü öğrenim için belirlenen dönemlik
katkı payı veya öğrenim ücretine (d) fıkrasındaki oranlar uygulanarak
hesaplanır.

g\. Öğrenci katkı payı ve öğrenim ücretleri, ilgili dönem başlarında
ödenir. Süresi içinde katkı payı veya öğrenim ücretini ödemeyenler ve
mazeretleri ilgili yükseköğretim kurumunun yönetim kurulunca kabul
edilmeyenler, o dönem için kayıt yaptıramaz ve öğrencilik haklarından
yararlanamaz. Ödeme güçlüğü bulunan birinci öğretim öğrencilerinin
ödemesi gereken katkı payının tamamı, talepleri halinde Yüksek Öğrenim
Kredi ve Yurtlar Kurumunca katkı kredisi olarak verilebilir.

ğ. İkinci öğretimde alınacak öğrenim ücreti, öğrenci cari hizmet
maliyetinin yarısından az olamaz. İkinci öğretimde alınacak ücretlerin
Bakanlar Kurulunca belirlenecek miktarı öğrencilerin başta beslenme
olmak üzere barınma, sağlık, spor, kültür ve diğer sosyal hizmetlerinde
kullanılır.

h\. Hazırlık sınıfı hariç, bulundukları bölümde her bir dönem için
belirlenen asgari derslerden başarılı olan ve bu dersleri alan
öğrencilerin başarı ortalamasına göre dönem sonu itibariyle yapılacak
sıralamada ilk yüzde ona giren ikinci öğretim öğrencileri, bir sonraki
dönemde birinci öğretim öğrencilerinin ödeyecekleri öğrenci katkı payı
kadar öğrenim ücreti öder.

ı. Hazırlık sınıfı hariç, bulundukları bölümde her bir dönem için
belirlenen asgari derslerden başarılı olan ve bu dersleri alan
öğrencilerin başarı ortalamasına göre dönem sonu itibariyle yapılacak
sıralamada ilk yüzde ona giren birinci öğretim öğrencileri, bir sonraki
dönemde ödeyecekleri öğrenci katkı payının yarısını öder.

i\. Öğrenci sosyal tesisleri ile faaliyetlerinden elde edilen gelirler,
yükseköğretim kurumlarınca önceki yıllarda basılan süreli ya da süresiz
yayınlar ile elektronik ortamda veya internet ortamında sunulan ders
materyallerinden elde edilen gelirler, öğrenci katkı payı olarak tahsil
edilen gelirler ile diğer gelirler; en geç tahsil edildiği ayın sonuna
kadar ilgili yükseköğretim kurumu hesabına yatırılır. Yatırılan bu
tutarlar, yükseköğretim kurumu bütçesine öz gelir olarak kaydedilir.
Kaydedilen bu tutarlar karşılığı olarak ilgili yükseköğretim kurumu
bütçesinde öngörülen ödenekler, gelir gerçekleşmelerine göre
kullandırılır. Kaydedilen ödenekler, başta öğrencilerin beslenme,
barınma, sağlık, spor, kültür ve diğer sosyal hizmet giderleri olmak
üzere, kalkınma planı ve programlarına uygun olarak yükseköğretim
kurumunun cari, sermaye, transfer giderleri ile öğrencilerin kısmi
zamanlı olarak geçici işlerde çalıştırılmasına ilişkin giderlerinde
kullanılır.

j\. Bu maddeye göre elde edilen gelirlerin en fazla yüzde onu,
yükseköğretim kurumu yönetim kurulunun tespit edeceği başarılı ve gelir
düzeyi düşük öğrencilerin kitap, kırtasiye ile beslenme ve barınma
yardımı ödemelerinde kullanılır.

5371

k\. Yüksek Öğrenim Kredi ve Yurtlar Kurumu tarafından burs verilenler
veya burs alma şartlarını taşıyanlara öncelik verilmek suretiyle
hizmetlerine ihtiyaç duyulan öğrenciler, öğrenim gördükleri
yükseköğretim kurumlarındaki geçici işlerde kısmi zamanlı olarak
çalıştırılabilir. Bu şekilde çalıştırılan öğrenciler, bu çalışmalarından
dolayı işçi olarak kabul edilmez. Kısmi zamanlı olarak çalıştırılan
öğrencilere bir saatlik çalışma karşılığı ödenecek ücret, 4857 sayılı İş
Kanunu gereğince 16 yaşından büyük işçiler için belirlenmiş olan günlük
brüt asgari ücretin dörtte birini geçmemek üzere, yükseköğretim kurumu
yönetim kurulu tarafından belirlenir. Kısmi zamanlı çalışma karşılığı
ücret ödenmesi, Yüksek Öğrenim Kredi ve Yurtlar Kurumu tarafından
verilmekte olan burs veya öğrenim kredisinin kesilmesi veya aynı Kuruma
ait yurtlardan yararlanma hakkının kaldırılması sonucunu doğurmaz. Kısmi
zamanlı olarak öğrenci çalıştırılmasına ilişkin haftalık çalışma
süreleri ile diğer usul ve esaslar Maliye Bakanlığının görüşü üzerine
Yükseköğretim Kurulu tarafından belirlenir.

*Sosyal hizmetler: *

**Madde 47 – **Faaliyetlerin Düzenlenmesi:

a\. **(Değişik: 17/8/1983 - 2880/28 md.)** Yükseköğretim
kurumları,Yükseköğretim Kurulunun yapacağı plan ve programlar uyarınca,
öğrencilerin beden ve ruh sağlığının korunması, barınma, beslenme,
çalışma, dinlenme ve boş zamanlarını değerlendirme gibi sosyal
ihtiyaçlarını karşılamak ve bu amaçla bütçe imkanları nispetinde okuma
salonları, yataklı sağlık merkezleri, mediko - sosyal merkezleri,
öğrenci kantin ve lokantaları açmak,toplantı, sinema ve tiyatro
salonları, spor salon ve sahaları, kamp yerleri sağlamakla ve bunlardan
öğrencilerin en iyi şekilde yararlanmaları için gerekli önlemleri
almakla görevlidirler.

b\. Yükseköğretim kurumları, özel ve kamu kuruluşları ile işbirliği
yaparak mezunlarına iş bulmakta yardımcı olurlar.

c\. Üniversiteler rehberlik ve psikolojik danışma merkezleri kurar,
öğrencilerin kişisel ve ailevi sorunlarını çözümlemeye çalışır.

d\. Kamu kuruluşları adına, Üniversitelerde okuyacak öğrencilere bu
kuruluşlarca verilecek bursların bilim dallarına dağılımı ve sayısı,
insangücü ihtiyacı ve öğretim elemanı yetiştirilmesi bakımından, devlet
kalkınma planları ilke ve hedeflerine göre Yükseköğretim Kurulu
tarafından belirtilir. Burslu öğrencilerin harçları ile laboratuvar,
sınav ve diploma masrafları burs kapsamına girer.

*Ders kitapları ve eğitim-öğretim araçlarının basılıp çoğaltılması*
^(1)^

**Madde 48 – (Değişik: 26/6/2001 - 4689/1 md.)**

Üniversitelerde ders kitapları, bilgisayar ve elektronik ortamlarda
hazırlanan eğitim-öğretim ve uzaktan öğretim ilkelerine göre oluşturulan
her türlü materyal ilgili üniversite veya Yükseköğretim Kurulu
tarafından hazırlanır ve hazırlattırılır ve öğrencilere uygun bedelle
satılır. Ders aracı olarak kullanılan kitap ve her türlü materyali
öğretim elemanları kendi hesaplarına bastıramaz ve çoğaltamazlar, bunlar
ilgili üniversite tarafından basılır, bastırılır veya çoğaltılır. Ancak,
başvurdukları eğitim-öğretim yılı içinde bastırılamayacağı, kurumun
yönetim kurulunca yazılı olarak bildirilen kitapları kendilerinin
bastırma hakları saklıdır.

Ders kitapları, bilgisayar ve elektronik ortamlarda hazırlanan
eğitim-öğretim ve uzaktan öğretim ilkelerine göre oluşturulan her türlü
materyalle ilgili olarak uygulanacak esaslar ve ödenecek telif hakları
Maliye Bakanlığının uygun görüşü üzerine Yükseköğretim Kurulunca
belirlenir.

——————————

*(1) Bu maddenin başlığı, “Ders kitapları ve teksirlerin basılması”
iken, 26/6/2001 tarih ve 4689 sayılı Kanunun 1 inci maddesiyle metne
işlendiği şekilde değiştirilmiştir.*

5372

5373

*Yabancı dil hazırlık eğitim - öğretimi: *

**Madde 49 – **Eğitim - öğretimini kısmen veya tamamen bir yabancı
dilden yapan Yükseköğretim Kurumları, kaydını yaptıran öğrencileri,
öğrenimde kullanılacak yabancı dilde bir yeterlilik sınavına tabi
tutarlar. Yetersiz bulunan öğrenciler için esasları Yükseköğretim
Kurulunca tespit edilecek, bir yıla kadar süreli, bir yabancı dil
hazırlık öğrenimi uygulanır. Bu lisan öğreniminde başarılı olamayan
öğrencilerin bu yükseköğretim kurumu ile ilişkileri kesilir.

Normal öğrenimin devamı süresince öğrencilerin yabancı dil bilgilerinin
geliştirilmesi için öğretim kurumlarınca gerekli önlemler devamlı
şekilde alınır.

*Lisans üstü öğretim:*

**Madde 50 – **Usul ve şartları;

a\. Lisans düzeyinde öğrenim gördükten sonra, yükseköğretim kurumlarında
yüksek lisans, doktora ya da tıpta uzmanlık öğrenimi yapmak isteyenler,
yükseköğretim kurumlarınca usulüne göre açılacak sınavla ve
Üniversitelerarası Kurulca tespit edilecek esaslara göre seçilirler.

b\. Yükseköğretim kurumları, lisans üstü öğretim konusundaki istekleri
karşılamak üzere gerekli planlamayı yapar ve önlemleri alır.

c\. **(Mülga: 1/8/1996-4160/5 md.)**

d\) Lisans üstü öğretim yapan öğrenciler, kendilerine tahsis edilebilecek
burslardan yararlanabilecekleri gibi, her defasında bir yıl için olmak
üzere öğretim yardımcılığı kadrolarından birine de atanabilirler.

e\. Tıpta uzmanlık öğrenimi yapanlara verilecek aylık veya ödeneklerin
tespitinde, aynı durumda bulunan Sağlık ve Sosyal Yardım Bakanlığındaki
personelin aylık ve ödenekleri gözönünde tutulur.

SEKİZİNCİ BÖLÜM

*Memurlar ve Diğer Görevliler *

*Yönetim örgütleri:*

**Madde 51 – **

a\. Yükseköğretim üst kuruluşlarında başkana, üniversitelerde rektöre
bağlı, merkez yönetim örgütünün başında bir genel sekreter ve
hizmetlerin gerekli kıldığı daire başkanları, müdürler, danışmanlar,
hukuk müşavirleri, uzmanlar ile büro ve iç hizmet görevlerini yapmak
üzere, 657 sayılı Devlet Memurları Kanununa tabi memurlar ve diğer
görevliler bulunur.

Daire başkanlıkları ve müdürlükler üst kuruluşlarda kurulların,
üniversitelerde yönetim kurulunun kararı ile genel hükümlere göre
kurulur.

b\. Her fakültede, dekana bağlı ve fakülte yönetim örgütünün başında bir
fakülte sekreteri,enstitü ve yüksekokullarda ise enstitü veya yüksekokul
müdürüne bağlı enstitü veya yüksekokul sekreteri bulunur. Sekretere
bağlı büro ve iç hizmet görevlerini yapmak üzere gerekli görüldüğü
takdirde, yeteri kadar müdür ve diğer görevliler çalıştırılır. Bunlar
arasındaki iş bölümü dekanın veya müdürün onayından sonra uygulanmak
üzere ilgili sekreterce yapılır.

5374

c\. Genel sekreter ve sekreterler oy hakkı olmaksızın bağlı bulundukları
kurumun kurullarında raportörlük yaparlar.

*Atamalar: ^(1)^ *

**Madde 52 – **Atama esasları:

a\. **(Değişik: 17/8/1983 - 2880/29 md.)** (…) ^(1)^ Genel Sekreter ile
daire başkanları, müdürler, hukuk müşavirleri ve uzmanlar, yükseköğretim
üst kuruluşlarında ilgili kuruluşların görüşü alınarak Yükseköğretim Üst
Kuruluşunun Başkanı; üniversitelerde ise yönetim kurulunun görüşü
alınarak rektör tarafından atanır. Fakülte, enstitü ve yüksekokul
sekreterinin atanması, ilgilidekan ve müdürün önerisi üzerine rektör
tarafından yapılır.

b\. Üst kuruluşların ve üniversitelerin genel sekreterlerinin üniversite
lisans diplomasına,fakülte sekreterleri ile enstitü ve yüksekokul
sekreterlerinin yükseköğretim diplomasına sahip olmaları şarttır.

c\. Memurların atanmaları; fakültelerde ve bağlı kuruluşlarda dekanların,
rektörlüğe bağlı kuruluşlarda ilgili müdürlerin, yükseköğretim üst
kuruluşlarında ve üniversite merkez örgütünde genel sekreterin önerisi
üzerine kadro esas alınmak üzere başkan veya rektör tarafından yapılır.

d\. Yardımcı hizmetler sınıfı personeli, yükseköğretim üst
kuruluşlarında, rektörlükte ve rektörlüğe bağlı kuruluşlarda genel
sekreterin önerisi üzerine başkan veya rektör, fakültelerde ve
fakültelere bağlı kuruluşlarda fakülte sekreterinin önerisi üzerine
dekanlar,enstitü ve yüksekokullarda sekreterin önerisi üzerine müdür
tarafından atanırlar.

e\. Yükseköğretim üst kuruluşlarının ve üniversitelerin, yönetim
personeli için aylıklı veya sözleşmeli kadroları, yükseköğretim üst
kuruluşlarında başkan, üniversitelerde ise rektör tarafından tespit
edilir ve ilgili makamlara önerilir.

f\. Yükseköğretim üst kuruluşları ile üniversitelerde görevli memur ve
diğer görevliler, üst kuruluşlarda genel sekreterlerin, üniversitelerde
rektörlerin istek ve önerisi üzerine diğer kamu kuruluşlarına veya
Yükseköğretim Kurulu Başkanı tarafından yükseköğretim üst kuruluşları
veya yükseköğretim kurumları arasında atanabilirler.

DOKUZUNCU BÖLÜM

*Disiplin ve Ceza İşleri *

*Genel esaslar:*

**Madde 53 – **

a\. Yükseköğretim Kurul Başkanı Yükseköğretim Kurulu ile üniversite
rektörlerinin, rektör üniversitenin, dekan fakültenin, enstitü ve
yüksekokul müdürleri enstitü ve yüksekokulların, bu birimlerin genel
sekreter veya sekreterleri de sekreterlik personelinin disiplin
amirleridir. Üniversite ve bağlı birimlerinin yönetim kurulları aynı
zamanda disiplin kurulu olarak görev yaparlar. Disiplin kurullarında
profesörlerle ilgili hususların görüşülmesinde doçent ve yardımcı
doçentler, doçentlerle ilgili hususların görüşülmesinde de yardımcı
doçentler disiplin kurullarına alınmazlar.

b\. Öğretim elemanları,memur ve diğer personelin disiplin işlemleri,
disiplin amirlerinin yetkileri, devlet memurlarına uygulanan usul ve
esaslara göre Yükseköğretim Kurulunca düzenlenir.

c\. **(Değişik: 14/4/1982 - 2653/3 md.)** Ceza soruşturması usulü:

Yükseköğretim üst kuruluşları başkan ve üyeleri ile yükseköğretim
kurumları yöneticilerinin, kadrolu ve sözleşmeli öğretim elemanlarının
ve bu kuruluş ve kurumların 657 sayılı Devlet Memurları Kanununa tabi
memurlarının görevleri dolayısıyla ya da görevlerini yaptıkları sırada
işledikleri ileri sürülen suçlar hakkında aşağıdaki hükümler uygulanır:

––––––––––––––

*(1) 17/2/2011 tarihli ve 6114 sayılı Kanunun 11 inci maddesiyle, bu
maddenin birinci fıkrasının (a) bendinde yer alan “Öğrenci Seçme ve
Yerleştirme Merkezi Başkanı,” ibaresi madde metninden çıkarılmıştır.*

5375

\(1) İlk soruşturma:

Yükseköğretim Kurulu Başkanı için, kendisinin katılmadığı, Milli Eğitim
Bakanının başkanlığındaki bir toplantıda, Yükseköğretim Kurulu
üyelerinden teşkil edilecek en az üç kişilik bir kurulca, diğerleri
için, Yükseköğretim Kurulu Başkanınca veya diğer disiplin amirlerince
doğrudan veya görevlendirecekleri uygun sayıda soruşturmacı tarafından
yapılır.

Öğretim elemanlarından soruşturmacı tayin edilmesi halinde, bunların,
hakkında soruşturma yapılacak öğretim elemanının akademik unvanına veya
daha üst akademik unvana sahip olmaları şarttır.

\(2) Son soruşturmanın açılıp açılmamasına;

a\) Yükseköğretim Kurulu Başkan ve üyeleri ile Yükseköğretim Denetleme
Kurulu Başkan ve üyeleri hakkında Danıştayın 2 nci Dairesi,

b\) Üniversite rektörleri, rektör yardımcıları ile üst kuruluş genel
sekreterleri hakkında, Yükseköğretim Kurulu üyelerinden teşkil edilecek
üç kişilik kurul,

c\) Üniversite, fakülte, enstitü ve yüksekokul yönetim kurulu üyeleri,
fakülte dekanları ve dekan yardımcıları, enstitü ve yüksekokul müdürleri
ve yardımcıları ile üniversite genel sekreterleri hakkında, rektörün
başkanlığında rektörce görevlendirilen rektör yardımcılarından oluşacak
üç kişilik kurul,

d\) Öğretim elemanları, fakülte, enstitü ve yüksekokul sekreterleri
hakkında üniversite yönetim kurulu üyeleri arasından oluşturulacak üç
kişilik kurul,

e\) 657 sayılı Devlet Memurları Kanununa tabi memurlar hakkında, mahal
itibariyle yetkili il idare kurulu,

Karar verir.

f\) Yükseköğretim Kurulu ile üniversite yönetim kurullarınca
oluşturulacak kurullarda görevlendirilecek asıl ve yedek üyeler bir yıl
için seçilirler. Süresi sona erenlerin tekrar seçilmeleri mümkündür.

\(3) Son soruşturmanın açılıp açılmamasına karar verecek kurullar üye
tamsayısı ile toplanır. Kurullara ilk soruşturmayı yapmış olan üyeler
ile haklarında karar verilecek üyeler katılamazlar. Noksanlar yedek
üyelerle tamamlanır. Diğer hususlarda bu Kanunun 61 inci maddesi
hükümleri uygulanır.

\(4) Yükseköğretim Kurulu ve Yükseköğretim Denetleme Kurulu Başkan ve
üyeleri hakkında Danıştayın 2 nci Dairesinde verilen lüzum-u muhakeme
kararına itiraz ile men-i muhakeme kararlarının kendiliğinden
incelenmesi Danıştayın İdari İşler Kuruluna aittir. Diğer kurullarca
verilen lüzum-u muhakeme kararına ilgililerce yapılacak itiraz ile men-i
muhakeme kararları kendiliğinden Danıştay 2 nci Dairesince incelenerek
karara bağlanır. Lüzum-u muhakemesi kesinleşen Yükseköğretim Kurulu ve
Yükseköğretim Denetleme Kurulu Başkan ve üyelerinin yargılanması
Yargıtay ilgili ceza dairesine, temyiz incelemesi Ceza Genel Kuruluna,
diğer görevlilerin yargılanmaları suçun işlendiği yer adliye
mahkemelerine aittir.

(5)Değişik statüdeki kişilerin birlikte suç işlemeleri halinde
soruşturma usulü ve yetkili yargılama mercii görev itibariyle üst
dereceliye göre tayin olunur.

\(6) Yükseköğretim Kurulu Başkanı ve rektörlerin 1609 sayılı Bazı
Cürümlerden Dolayı Memurlar ve Şerikleri Hakkında Takip ve Muhakeme
Usulüne Dair Kanun kapsamına giren suçlarından dolayı yapılacak ceza
soruşturmasında yukarıda belirtilen ceza kovuşturması usulü tatbik
edilir. Bunlar dışında kalan tüm görevliler için 1609 sayılı Bazı
Cürümlerden Dolayı Memurlar ve Şerikleri Hakkında Takip ve Muhakeme
Usulüne Dair Kanun hükümleri uygulanır.

1609 sayılı Bazı Cürümlerden Dolayı Memurlar ve Şerikleri Hakkında Takip
ve Muhakeme Usulüne Dair Kanun kapsamına giren suçlarından dolayı kanuni
kovuşturma için gereken izin, Yükseköğretim Kurulu üyeleri ile
Yükseköğretim Denetleme Kurulu Başkan ve üyeleri ve

5376

bu kuruluşların memurları (Üniversitelerarası Kurul memurları dahil)
hakkında Yükseköğretim Kurulu Başkanından, üniversite yöneticileri ve
öğretim elemanları ile memurlar hakkında üniversite rektörlerinden
alınır.

\(7) İdeolojik amaçlarla Anayasada yer alan temel hak ve hürriyetleri,
devletin ülkesi ve milletiyle bölünmez bütünlüğünü veya dil, ırk, sınıf,
din ve mezhep ayrılığına dayanılarak nitelikleri Anayasada belirtilen
Cumhuriyeti ortadan kaldırmak maksadıyla işlenen suçlarla bunlara
irtibatlı suçlar, öğrenme ve öğretme hürriyetini doğrudan veya dolaylı
olarak kısıtlayan, kurumların sükün, huzur ve çalışma düzenini bozan
boykot, işgal, engelleme, bunları teşvik ve tahrik, anarşik ve ideolojik
olaylara ilişkin suçlar ile ağır cezayı gerektiren suçüstü hallerinde,
yukarıda yazılı usuller uygulanmaz; bu hallerde kovuşturmayı Cumhuriyet
Savcısı doğrudan yapar.

\(8) Bu Kanunda yer almamış hususlarda 4 Şubat 1329 tarihli Memurin
Muhakematı Hakkında Kanun hükümleri uygulanır.

*Öğrencilerin disiplin işleri: *

**Madde 54 –** Soruşturma, yetkiler ve cezalar:

a\. Yükseköğretim kurumları içinde veya dışında yükseköğretim öğrenciliği
sıfatına, onur ve şerefine aykırı harekette bulunan, öğrenme ve öğretme
hürriyetini, doğrudan doğruya veya dolaylı olarak kısıtlayan, kurumların
sükün, huzur ve çalışma düzenini bozan, boykot, işgal ve engelleme gibi
eylemlere katılan, bunları teşvik ve tahrik eden, yükseköğretim
mensuplarının şeref ve haysiyetine veya şahıslarına tecavüz eden veya
saygı dışı davranışlarda bulunan ve anarşik veya ideolojik olaylara
katılan veya bu olayları tahrik ve teşvik eden öğrencilere; eylem başka
bir suçu oluştursa bile ayrıca uyarma, kınama, bir haftadan bir aya
kadar veya bir veya iki yarıyıl için kurumdan uzaklaştırma veya
yükseköğretim kurumundan çıkarma cezaları verilir.

b\. Bir fakülte, enstitü veya yüksekokulun içinde veya dışında
öğrencilerin işlemiş oldukları disiplin suçlarından dolayı soruşturma
yapmaya ve doğrudan gerekli cezayı vermeye veya disiplin kuruluna
sevketmeye ilgili fakülte dekanı, enstitü veya yüksekokul müdürü
yetkilidir.

c\. Disiplin soruşturmasına, olay öğrenilince derhal başlanılır ve
soruşturma engeç onbeş gün içinde sonuçlandırılır.

d\. Hakkında kovuşturma yapılan öğrenciye sözlü veya yazılı savunma hakkı
verilir. Tanınan süre içinde savunma yapmayan öğrenci bu hakkından
vazgeçmiş sayılır.

e\. Disiplin cezaları, ilgili öğrenciye yazı ile bildirilir. Durum,
öğrenciye burs veya kredi veren kuruluşa ve Yükseköğretim Kuruluna
duyurulur. Yükseköğretim kurumundan çıkarma kararlarına karşı onbeş gün
içinde üniversite yönetim kuruluna itiraz edilebilir. Cezalar öğrencinin
dosyasına ve siciline işlenir.

f\. Bu maddeye göre yapılacak işlemler sırasında gerekirse öğrenciye,
bağlı bulunduğu öğretim kuruluşunda, ilan yoluyla tebligat yapılabilir.

g\. Yükseköğretim kurumundan çıkarma kararı bütün yükseköğretim
kurumlarına, Yükseköğretim Kurulu, emniyet makamları ve ilgili askerlik
şubelerine bildirilir. **(İptal ikinci cümle: Anayasa Mahkemesi’nin
28/4/2011 tarihli ve E.: 2009/59, K.: 2011/69 sayılı Kararı ile.)**

5377

ONUNCU BÖLÜM

*Mali Hükümler*

*Gelir kaynakları: *

**Madde 55 – **Yükseköğretim üst kuruluşları, yükseköğretim kurumları ve
bunlara bağlı birimlerin gelir kaynakları;

a\. Her yıl bütçeye konulacak ödenekler,

b\. Kurumlarca yapılacak yardımlar,

c\. Alınacak harç ve ücretler,

d\. Yayın ve satış gelirleri,

e\. Taşınır ve taşınmaz malların gelirleri,

f\. Döner sermaye işletmelerinden elde edilecek karlar,

g\. Bağışlar, vasiyetler ve diğer gelirlerdir.

*Mali kolaylıklar: *

**Madde 56 – (Değişik: 17/8/1983 - 2880/30 md.) **

İşlem ve usuller:

a\) Yükseköğretim üst kuruluşları, yükseköğretim kurumları ve bunlara
bağlı kuruluşlara yapılacak her türlü bağış ve vasiyetler, vergi, resim,
damga resmi ve harçlardan muaftır. Bağış ve vasiyetlerin
kullanılmasında, bağış ve vasiyet yapanların koydukları ve kanunlara
göre geçerli sayılan kayıtlara ve şartlara uyulur.

b\) **(Değişik: 3/4/1991 - 3708/3 md.)** Üniversiteler ve yüksek
teknoloji enstitüleri genel bütçeye dahil kamu kurum ve kuruluşlarına
tanınan mali muafiyetler, istisnalar ve diğer mali kolaylıklardan aynen
yararlanırlar.

**(Değişik: 30/3/2012 - 6287/15 md.)** Gelir veya kurumlar vergisi
mükellefleri tarafından üniversitelere, yüksek teknoloji enstitüleri ile
gelirlerinin en az dörtte üçünü münhasıran devlet üniversitelerinin
faaliyetlerinin devam ettirilmesi ve desteklenmesini amaç edinmek üzere
kurulan ve fiilen bu çerçevede faaliyette bulunan vakıflardan Bakanlar
Kurulunca vergi muafiyeti tanınanlara makbuz karşılığında yapılan
bağışlar, Gelir ve Kurumlar Vergisi Kanunları hükümlerine göre yıllık
beyanname ile bildirilecek gelirden ve kurum kazancından indirilebilir.
Bu hükmün uygulanmasına ilişkin usul ve esasları belirlemeye Maliye
Bakanlığı yetkilidir.

c\) Yükseköğretim üst kuruluşları, yükseköğretim kurumları ve bunlara
bağlı kuruluşlar ve birimler tarafından eğitim - öğretim ve araştırma
amacı ile yurt içinde bulunmamak veya üretimi yapılmamak kaydıyla ithal
edilen makine, alet, cihaz, ecza, malzeme ve yayınlar ile bağış yoluyla
yurt dışından gelen aynı cins malzemeler, gümrük vergisi ile buna bağlı
vergi, resim ve harçlar dahil olmak üzere her türlü vergi, resim ve
harçlardan muaftır. ^(1)^

d\) Birmilyon liraya kadar (birmilyon lira dahil) bir hakkın veya
menfaatin terkinini gerektiren, maddi veya hukuki nedenlerle
kovuşturulmasında yüksek mahkeme ve mercilerde incelenmesini istemekte
yarar bulunmayan, açılacak veya açılmış olan dava, icra ve benzeri
takiplerden vazgeçilmesine veya uygun ödeme kararı koymaya rektör ve üst
kuruluşların başkanları; birmilyon liradan fazlası için üst kuruluşlarda
başkanın, üniversitelerde rektörün önerisi ve Sayıştay Başkanlığının
görüşü üzerine Maliye Bakanlığı karar verir.

——————————

*(1) İthalde alınan her türlü vergi, resim ve harç muafiyeti hükümleri,
6/5/1986 tarih ve 3283 sayılı Kanunun 1 nci maddesi ile yürürlükten
kaldırılmıştır.*

5378

e\) Üniversite, fakülte, enstitü ve yüksekokul, konservatuvar, meslek
yüksekokulları ile bunlara bağlı kuruluşlar ve birimler tarafından
yapılan bilimsel, teknik inceleme ve araştırma ile yayımların
gerektireceği her türlü giderler hakkında, 2490 sayılı Artırma ve
Eksiltme ve İhale Kanunu hükümleri uygulanmaz.

f\) Yükseköğretim üst kuruluşlarının ve üniversitelerin inşaat, makine ve
teçhizatı ile ilgili işlerle bunların bakım ve onarımlarında 1050 sayılı
Muhasebei Umumiye Kanununun 135 inci maddesi ile 2490 sayılı Artırma ve
Eksiltme ve İhale Kanunu hükümleri uygulanmaz.

g\) Bir üniversite bütçesindeki ödenekleri, diğer bir üniversite
bütçesine aktarmaya, ilgili rektörün görüşü ve Yükseköğretim Kurulunun
önerisi üzerine Maliye Bakanı yetkilidir.

*İta amirliği, mali denetim: *

**Madde 57 – **Yükseköğretim üst kuruluşları ile yükseköğretim
kurumlarının bütçeleri, genel ve katma bütçelerin bağlı bulunduğu
esaslara uygun olarak hazırlanır, yürürlüğe konur ve denetlenir. ^(1)^

İta amiri, üst kuruluşlarda başkan, üniversitelerde rektördür. Bu yetki
uygun görülen ölçüde gerektiğinde yardımcılara, dekanlara, enstitü ve
yüksekokul müdürlerine, üst kuruluşlara bağlı birim başkanlarına ve üst
kuruluş ve üniversite genel sekreterlerine devredilebilir. **(Ek cümle:
1/3/2006-5467/4 md.)** Vakıf üniversitelerinde itâ amiri mütevellî heyet
başkanıdır.

*Döner sermaye :* ^(2)(3)^

**Madde 58 – (Değişik: 21/1/2010-5947/5 md.)**

a\) Yükseköğretim kurumlarında üniversite yönetim kurulunun önerisi ve
Yükseköğretim Kurulunun onayı ile döner sermaye işletmesi kurulabilir.
Kurulacak döner sermaye işletmesinin başlangıç sermayesine ilgili
yükseköğretim kurumu bütçesinde bu amaç için ödenek öngörülmek şartıyla
katkı sağlanabilir.

Döner sermaye işletmesi faaliyetlerinden elde edilen gelirler, birimler
itibarıyla ayrı hesaplarda izlenir.

Döner sermaye işletmesine tahsis edilen sermaye, üniversite yönetim
kurulu kararı ile artırılabilir. Artırılan sermaye tutarı yıl sonu
kârlarından karşılanır.

Ödenmiş sermaye tutarı, tahsis edilen sermaye tutarına ulaştıktan sonra
kalan yıl sonu kârı, döner sermaye işletmesinin hizmetlerinde
kullanılmak üzere ertesi yılın gelirine ilave edilir.

Döner sermaye işletmesinin gelirleri, işletme adına yapılan mal ve
hizmet satışları ile diğer gelirlerden oluşur.

**(Mülga altıncı paragraf:2/1/2014-6514/12 md.)**

Süreklilik arz eden hizmet alımları ile maliyeti yüksek ve ileri
teknoloji ürünü olan tıbbi cihazların hizmet alımı yoluyla temini veya
kiralanması için döner sermaye kaynaklarından gelecek yıllara yaygın
yüklenmelere girişilebilir.

*–––––––––––––––*

*(1) Bu maddede geçen “katma bütçelerin” ibaresi ile ilgili olarak,
10/12/2003 tarihli ve 5018 sayılı Kanunun, 12 ve 81 inci maddeleri ile
Kanuna bağlı (II) sayılı cetvele bakınız.*

*(2) Bu başlıkta bulunan; “ve araştırma fonu” ibaresi, 20/6/2001 tarihli
ve 4684 sayılı Kanunla metinden çıkarılmıştır.*

*(3) Bu maddeye, 2/1/2014 tarihli ve 6514 sayılı Kanunun 12 nci
maddesiyle (g) fıkrasından sonra gelmek üzere “h” ve “ı” fıkraları
eklenmiş ve mevcut fıkralar buna göre teselsül ettirilmiştir.*

5378-1

b\) Döner sermaye gelirlerinden tahsil edilen kısmın, tıp ve diş
hekimliği fakülteleri sağlık uygulama ve araştırma merkezleri ile açık
öğretim hizmeti veren yükseköğretim kurumları için asgari yüzde 35'i,
ziraat ve veteriner fakülteleri, sivil havacılık yüksekokulu, sürekli
eğitim merkezleri ile bünyesinde atölye veya laboratuar bulunan
yükseköğretim kurumları için asgari yüzde 30’u, diğer yükseköğretim
kurumları için ise asgari yüzde 15'i, ilgili yükseköğretim kurumunun
ihtiyacı olan mal ve hizmet alımları, her türlü bakım, onarım, kiralama,
devam etmekte olan projelerin tamamlanmasına yönelik inşaat işleri ve
diğer ihtiyaçlar ile yönetici payları için kullanılır. Bu oranları yüzde
75'ine kadar artırmaya üniversite yönetim kurulu yetkilidir. ^(1)^

Döner sermaye gelirlerinden tahsil edilen kısmın en az yüzde 5'i,
üniversite bünyesinde yürütülen bilimsel araştırma projelerinin
finansmanı için kullanılır. Bu tutar döner sermaye muhasebe birimince,
tahsilatı takip eden ayın yirmisine kadar ilgili yükseköğretim kurumu
hesabına yatırılır. Yatırılan bu tutarlar, yükseköğretim kurumu
bütçesine öz gelir olarak kaydedilir. Kaydedilen bu tutarlar karşılığı
olarak ilgili yükseköğretim kurumu bütçesine konulan ödenekler, gelir
gerçekleşmelerine göre kullandırılır. Süresi içinde yatırılmayan
tutarların tahsilinde 6183 sayılı Kanun hükümleri uygulanır. ^(1)^

Bilimsel araştırma projelerine ilişkin ödenekler, üniversite yönetim
kurulunca gerekli görüldüğü takdirde, her bir proje için avans verilmek
suretiyle de kullandırılabilir.

Bilimsel araştırma projelerinin seçilmesi, uygulanması ve izlenmesi ile
ödeneklerin kullandırılması, genel hükümlerin ön ödemelere ilişkin
sınırlamalarına bağlı kalınmaksızın avans verilmesi ve bu avansın
mahsubuna dair usul ve esaslar Maliye Bakanlığının uygun görüşü alınarak
Yükseköğretim Kurulu tarafından çıkarılacak yönetmelikle belirlenir.

c\) Tıp ve diş hekimliği fakülteleri ile sağlık uygulama ve araştırma
merkezlerinin hesabında toplanan döner sermaye gelirleri bakiyesinden,
bu yerlerde;

1\) Gelir getiren görevlerde çalışan öğretim üyesi ve öğretim
görevlilerine aylık (ek gösterge dahil), yan ödeme, ödenek (geliştirme
ödeneği hariç) ve her türlü tazminat (28/3/1983 tarihli ve 2809 sayılı
Kanunun geçici 3 üncü maddesinin beşinci fıkrası uyarınca ödenen
tazminat dahil, makam, temsil ve görev tazminatı ile yabancı dil
tazminatı hariç) toplamından oluşan ek ödeme matrahının yüzde 800'ünü,
araştırma görevlilerine ise yüzde 500'ünü; bu yerlerde görevli olmakla
birlikte gelire katkısı olmayan öğretim üyesi ve öğretim görevlilerine
yüzde 600'ünü, araştırma görevlilerine ise yüzde 300'ünü, ^(1)^

2\) Diğer öğretim elemanlarına ve 657 sayılı Devlet Memurları Kanununa
tabi personel (…) ^(2)^ ile aynı Kanunun 4 üncü maddesinin (B) bendine
göre sözleşmeli olarak çalışan personele ek ödeme matrahının; uzman
tabipler için yüzde 600’ünü, hastaneler başmüdürü ve eczacılar için
yüzde 250'sini, başhemşireler için yüzde 200'ünü, diğer öğretim
elemanları ile diğer personel için yüzde 150'sini, işin ve hizmetin
özelliği dikkate alınarak yoğun bakım, doğumhane, yeni doğan, süt
çocuğu, yanık, diyaliz, ameliyathane, enfeksiyon, özel bakım gerektiren
ruh sağlığı, organ ve doku nakli, acil servis ve benzeri sağlık
hizmetlerinde çalışan personel için yüzde 200'ünü geçmeyecek şekilde
aylık ek ödeme yapılır. Sözleşmeli personele yapılacak ek ödeme matrahı,
sözleşmeli personelin çalıştığı birim ve bulunduğu pozisyon unvanı
itibarıyla aynı veya benzer unvanlı memur kadrosunda çalışan, hizmet
yılı ve öğrenim durumu aynı olan emsali personel dikkate alınarak
belirlenir. Emsali bulunmayan sözleşmeli personelin ek ödeme matrahı ise
brüt sözleşme ücretlerinin yüzde 25'ini geçemez.**(Ek cümle:
11/10/2011-KHK-666/5 md.)** Bu fıkra uyarınca yapılacak ödeme sigorta
prim kesintisine tabi tutulmaz. ^(1)(2)(3)^

––––––––––––––––––

*(1) 17/2/2011 tarihli ve 6114 sayılı Kanunun 17 nci maddesiyle, (b)
fıkrasında yer alan “ile sağlık uygulama ve araştırma merkezleri için
asgari yüzde 35'i, ziraat ve veteriner fakülteleri, sivil havacılık
yüksekokulu ile bünyesinde atölye veya laboratuar bulunan yükseköğretim
kurumları için asgari yüzde 25'i, diğer yükseköğretim kurumları için ise
asgari yüzde 15'i,” ibaresi “sağlık uygulama ve araştırma merkezleri ile
açık öğretim hizmeti veren yükseköğretim kurumları için asgari yüzde
35'i, ziraat ve veteriner fakülteleri, sivil havacılık yüksekokulu,
sürekli eğitim merkezleri ile bünyesinde atölye veya laboratuar bulunan
yükseköğretim kurumları için asgari yüzde 30’u, diğer yükseköğretim
kurumları için ise asgari yüzde 15'i,” şeklinde; “yüzde 50'sine kadar”
ibaresi “yüzde 75’ine kadar” şeklinde, aynı fıkranın ikinci paragrafında
yer alan “yüzde 5’i” ibaresi “en az yüzde 5’i” şeklinde değiştirilmiş;
(c) fıkrasının (1) numaralı bendinde yer alan “makam” ibaresinden önce
gelmek üzere “28/3/1983 tarihli ve 2809 sayılı Kanunun geçici 3 üncü
maddesinin beşinci fıkrası uyarınca ödenen tazminat dahil,” ibaresi, (2)
numaralı bendinde yer alan “657 sayılı Devlet Memurları Kanununa”
ibaresinden önce gelmek üzere “Diğer öğretim elemanlarına ve” ibaresi
eklenmiş; “diğerleri” ibaresi “diğer öğretim elemanları ile diğer
personel” şeklinde değiştirilmiş ve metne işlenmiştir.*

*(2) 11/10/2011 tarihli ve 666 sayılı KHK’nin 1 inci maddesiyle bu
bentte yer alan “(döner sermaye işletme müdürlüğü ve döner sermaye
saymanlık personeli dahil)” ibaresi yürürlükten kaldırılmış olup, daha
sonra 666 sayılı KHK ile bu bentte yapılan düzenleme; 10/10/2013 tarihli
ve 28791 sayılı Resmi Gazete’de yayımlanan Anayasa Mahkemesi’nin
27/12/2012 tarihli ve E.: 2011/139, K.: 2012/205 sayılı Kararı ile iptal
edilmiştir.*

*(3) 4/7/2012 tarihli ve 6354 sayılı Kanunun 4 üncü maddesi ile bu bende
“ek ödeme matrahının;” ibaresinden sonra gelmek üzere “uzman tabipler
için yüzde 600’ünü,” ibaresi eklenmiştir.*

5378-2

Nöbet hizmetleri hariç olmak üzere mesai saatleri dışında gelir getirici
çalışmalarından doğan katkılarına karşılık olarak (1) numaralı bentte
belirtilen personel için yüzde 50’sini, (2) numaralı bentte belirtilen
personel için yüzde 20’sini geçmeyecek şekilde ayrıca aylık ek ödeme
yapılır.

Yükseköğretim kurumlarının tıp ve diş hekimliği fakülteleri ile sağlık
uygulama ve araştırma merkezlerinde ihtiyaç duyulması halinde ilgilinin
isteği ve kurumlarının muvafakatiyle diğer kamu kurum ve kuruluşlarında
görevli sağlık personeli haftanın belirli gün veya saatlerinde veyahut
belirli vakalar ve işler için görevlendirilebilir. Belirli bir vaka ve
iş için görevlendirilenlere, kadrosunun bulunduğu kurumdaki döner
sermaye işletmesinden yapılan ödemenin yanı sıra, katkı sağladıkları
vaka ve iş dolayısıyla görevlendirildiği sağlık kuruluşundaki döner
sermaye işletmesinden, bu maddede belirtilen esaslar çerçevesinde ve
toplamda tavan oranları geçmemek üzere döner sermayeden ek ödeme
yapılır.

d\) Ziraat ve veteriner fakülteleri, sivil havacılık yüksekokulu ve
bünyesinde atölye veya laboratuvar bulunan kurumları ile sürekli eğitim
merkezleri, açık öğretim hizmeti veren yükseköğretim kurumları ile
düzenli döner sermaye geliri olan yükseköğretim kurumlarında üretilen
mal ve hizmetlerden elde edilen döner sermaye gelirlerine katkısı
bulunan öğretim elemanlarına yapılacak ek ödemeler hakkında da (c)
fıkrası hükümleri uygulanır. ^(1)(2)^

e\) Yükseköğretim kurumlarının (c) ve (d) fıkraları kapsamına girenler
haricindeki diğer birimlerinde döner sermaye işletmesi hesabına yapılan
iş veya hizmetler karşılığında tahsil edilen gelirlerden kanuni
kesintiler ile varsa yapılan iş veya hizmetle bağlantılı giderler
düşüldükten sonra geri kalan tutar, hizmet karşılığı olarak gelir
tahsilatının yapıldığı tarihi izleyen bir ay içinde, veya hizmet
bedelinin peşin tahsil edilmesi halinde hizmetin gerçekleşme oranına
bağlı olarak aylara bölünerek hizmeti veren öğretim elemanlarına ödenir.
^(1)(2)^

Tıp ve diş hekimliği fakültelerindeki öğretim elemanlarının sağlık
hizmeti dışında verdikleri hizmetler karşılığında döner sermaye hesabına
tahsil edilen paradan pay alma hususunda bu fıkra hükümleri uygulanır.
**(Ek cümle: 17/2/2011-6114/17 md.)** Bu kapsamda bulunan hizmetler ile
öğretim elemanlarının yükseköğretim kurumlarının imkanlarını
kullanmaksızın verdikleri hizmetler karşılığında elde edilen gelirlerden
(b) fıkrasının birinci bendi uyarınca yapılacak kesintilerin
uygulanmasında asgari yüzde 15 oranı uygulanır.

f\) Rektör, rektör yardımcısı ve genel sekreterlere gelir getirici
katkılarına bakılmaksızın, üniversite yönetim kurulunun uygun gördüğü
birimin döner sermaye hesabından yönetici payı olarak ayrılan tutardan
ek ödeme yapılır. Yapılacak ek ödemenin tutarı ek ödeme matrahının,
rektörler için yüzde 600’ünü, rektör yardımcıları için yüzde 300’ünü,
genel sekreterler için yüzde 200’ünü geçemez.

Döner sermaye gelirinin elde edildiği birimlerin dekan, başhekim ve
enstitü ve yüksekokul müdürleri ile bunların yardımcılarına, gelir
getirici katkılarına bakılmaksızın, görev yaptıkları birimin döner
sermaye gelirlerinden yönetici payı olarak ayrılan tutardan ek ödeme
yapılır. Yapılacak ek ödemenin tutarı, ek ödeme matrahının, dekan,
enstitü ve yüksekokul müdürü için yüzde 250’sini, bunların yardımcıları
için yüzde 100’ünü, tıp ve diş hekimliği fakülteleri dekanları ile
sağlık uygulama ve araştırma merkezleri başhekimleri için yüzde 500’ünü,
bunların yardımcıları için yüzde 300’ünü geçemez.

Bu fıkra kapsamında bulunan yöneticilere, mesai saatleri içerisinde
verdikleri mesleki hizmetlerinden dolayı ayrıca ek ödeme yapılmaz. Mesai
saatleri dışında döner sermaye gelirlerine katkıları bulunması hâlinde
alabilecekleri toplam ek ödeme tutarı, hiçbir şekilde yönetici payı
dahil ilgisine göre (c) ve (d) fıkralarında belirtilen esaslara göre
hesaplanacak tutarı geçemez. ^(1)\ ^

*––––––––––––*

*(1) 17/2/2011 tarihli ve 6114 sayılı Kanunun 17 nci maddesiyle, (d)
fıkrasında yer alan “kurumlarında üretilen” ibaresi “kurumları ile
sürekli eğitim merkezleri, açık öğretim hizmeti veren yükseköğretim
kurumları ile düzenli döner sermaye geliri olan yükseköğretim
kurumlarında üretilen” şeklinde değiştirilmiş; (e) fıkrasının birinci
paragrafında yer alan “hizmeti veren” ibaresinden önce gelmek üzere
“veya hizmet bedelinin peşin tahsil edilmesi halinde hizmetin
gerçekleşme oranına bağlı olarak aylara bölünerek” ibaresi eklenmiş, (f)
fıkrasının üçüncü paragrafında yer alan “(c), (d) ve (e)” ibaresi “(c)
ve (d)” şeklinde değiştirilmiş ve metne işlenmiştir.*

*(2) 11/10/2011 tarihli ve 666 sayılı KHK’nin 5 inci maddesiyle, d)
fıkrasında yer alan “personele” ibaresi “öğretim elemanlarına” şeklinde,
(e) fıkrasında yer alan “, memurlara ve sözleşmeli personele ödenir.”
ibaresi “ödenir.” şeklinde değiştirilmiş ve metne işlenmiştir.*

5379

g\) Bu madde uyarınca 11/10/1983 tarihli ve 2914 sayılı Yüksek Öğretim
Personel Kanununa tabi personele yapılan ödemeler, 27/1/2000 tarihli ve
4505 sayılı Sosyal Güvenlikle İlgili Bazı Kanunlarda Değişiklik
Yapılması ve Temsil Tazminatı Ödenmesi Hakkında Kanunun 5 inci
maddesinin (c) fıkrası ile 4/7/2001 tarihli ve 631 sayılı Memurlar ve
Diğer Kamu Görevlilerinin Mali ve Sosyal Haklarında Düzenlemeler ile
Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Hükmünde Kararnamenin 16 ncı maddesi hükümlerinin
uygulanmasında dikkate alınmaz.

**(Ek paragraf: 23/7/2010-6009/52 md.; Değişik ikinci paragraf:
11/10/2011-KHK-666/5 md.)** Bu maddenin (c) ve (f) fıkraları kapsamında
bulunanlar dışındaki 657 sayılı Devlet Memurları Kanununa tabi memurlar
ile aynı Kanunun 4 üncü maddesinin (B) fıkrasına göre sözleşmeli olarak
çalışan personele 375 sayılı Kanun Hükmünde Kararnamenin ek 9 uncu
maddesi kapsamında ödeme yapılır ve bunlara bu madde uyarınca ayrıca ek
ödeme yapılmaz.

h\) **(Ek fıkra: 2/1/2014-6514/12 md.)** Öğretim üyelerinin mesai
saatleri dışında üniversitede sundukları sağlık hizmetlerinden dolayı
31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 73 üncü maddesinin üçüncü fıkrası uyarınca alınan
ilave ücretler döner sermaye işletmesinin ayrı bir hesabında toplanır.
Bu tutardan ayrıca Hazine payı kesintisi ve (b) fıkrası uyarınca kesinti
yapılmaz. Bu şekilde elde edilen gelirin yüzde 50’sinden az ve yüzde
60’ından fazla olmamak üzere üniversite yönetim kurulunca tespit
edilecek oranı, mesai saatleri dışında sağlık hizmeti sunan öğretim
üyesine, mesai içinde gerçekleştirilen iş miktarı ve çeşidi dikkate
alınarak belirlenen toplam performansı aşmamak kaydıyla, ek ödeme
matrahının yüzde 800’ünü geçmemek üzere her ay ayrıca ödenir. Mesai
saatleri dışında ilave ücret alınmayacak sağlık hizmetlerini veren
öğretim üyeleri için de yüzde 800 oranı uygulanır. Ancak bu fıkra
kapsamında öğretim üyelerine yapılacak ek ödeme ile (c) ve (f) fıkraları
uyarınca yapılacak ek ödeme toplamı ek ödeme matrahının yüzde 1600’ünü
geçemez. Bu fıkra uyarınca dağıtılan gelirlerden kalan tutarlar (b)
fıkrasında belirtilen işler ile (c) fıkrasının ikinci paragrafı uyarınca
fiilen mesai dışında çalışan diğer personele yapılacak ek ödemede
kullanılır.

ı) **(Ek fıkra: 2/1/2014-6514/12 md.)** Öğretim üyelerinin 36 ncı
maddenin yedinci fıkrası uyarınca çalışmaları karşılığı elde edilen
gelirler döner sermaye işletmesinin ayrı bir hesabında toplanır. Bu
tutardan (b) fıkrası uyarınca kesinti yapılmaz. Bu gelirin yüzde 50’si,
herhangi bir limite bağlı olmaksızın hizmeti sunan öğretim üyesine
ödenir ve kalan tutar (b) fıkrasında belirtilen işler için kullanılır.

i\) **(Değişik: 17/2/2011-6114/17 md.)** Döner sermaye işletmesi
faaliyetlerinin gerçekleştirilmesinde, kaynakların ekonomik, verimli ve
tasarruflu kullanılması esastır. Yapılacak olan ödemelerde gelir-gider
dengesinin gözetilmesi zorunludur.

Yapılacak ek ödemenin oranları ile bu ödemelerin esas ve usulleri;
yükseköğretim kurumlarının hizmet sunum şartları ve kriterleri,
personelin kadro ve görev unvanı, görev yeri, çalışma şartları ve
süresi, eğitim-öğretim ve araştırma faaliyetleri ve mesleki uygulamalar
ile ilgili performansı ve özellik arz eden riskli bölümlerde çalışma
gibi hizmete katkı unsurları esas alınarak Maliye Bakanlığının uygun
görüşü üzerine Yükseköğretim Kurulu tarafından çıkartılacak yönetmelikle
belirlenir. Bu yönetmelikte belirlenen temel ilkeler çerçevesinde
üniversite yönetim kurulları gerekli düzenlemeleri yapmaya yetkilidir.

**(Değişik üçüncü paragraf: 11/10/2011-KHK-666/5 md.)** Üniversitelerin
(c) ve (f) fıkraları kapsamındaki personeline bu madde uyarınca her ay
yapılacak ek ödemenin net tutarı, 375 sayılı Kanun Hükmünde Kararnamenin
ek 9 uncu maddesi uyarınca kadro ve görev unvanı veya pozisyon unvanı
itibarıyla belirlenmiş olan ek ödemenin net tutarından az olamaz. Bu
kapsamda ek ödemeden yararlanan personele, ayrıca 375 sayılı Kanun
Hükmünde Kararnamenin ek 9 uncu maddesi uyarınca ödeme yapılmaz.

j\) Döner sermaye işletmelerinin faaliyet alanları, gelir ve giderleri,
sermaye limitleri ile işletmelerin yönetimine ilişkin esas ve usuller
Maliye Bakanlığının uygun görüşü üzerine Yükseköğretim Kurulunca
çıkarılacak yönetmelikle belirlenir.

5380

ONBİRİNCİ BÖLÜM

*Çeşitli Hükümler *

*Siyasi partilere üyelik ve görev alma: ^(1)^*

**Madde 59 – (Değişik: 2/7/1997 - 4278/1 md.)** Yükseköğretim
kurumlarının öğretim elemanları, siyasi partilere üye olabilirler;
yükseköğretim kurumlarındaki görevlerini aksatmamak ve bir ay içinde
kurumlarına bildirmek kaydıyla, siyasi partilerin merkez organları ile
onlara bağlı araştırma ve danışma birimlerinde görev alabilirler. Şu
kadar ki, bu durumdaki öğretim elemanları, Yükseköğretim Kurulu ve
Yükseköğretim Denetleme Kurulu üyesi, rektör, dekan, enstitü ve
yüksekokul müdürü ve bölüm başkanı olamazlar, onların yardımcılıklarına
seçilemezler.

Yükseköğretim kurumlarının öğrencileri, siyasi partilere üye
olabilirler.

Siyasi partilere üye olan öğretim elemanları ve öğrenciler,
yükseköğretim kurumları içinde parti faaliyetinde bulunamaz ve parti
propagandası yapamazlar.

*Kurumlara dönüş: ^(2)^*

**Madde 60 – **

a\. **(Değişik: 1/11/1990 - 3676/1 md.)** Bir süre öğretim üyesi olarak
çalıştıktan sonra Bakanlar Kuruluna veya Yasama Organı Üyeliğine
seçilenler, bu görevlerde geçirdikleri süreler hesaba katılmak ve buna
göre aylık dereceleri yükseltilmek, meslek unvan ve sıfatlarını kazanma
ile ilgili hükümler saklı kalmak şartıyla başvurmaları halinde bu Kanun
hükümlerine göre ayrıldıkları yükseköğretim kurumuna kadro koşulu
aranmaksızın dönerler.

**(Ek bent:17/9/2004-5234/2 md.)**Bunlardan emekli iken yüksek öğretim
kurumlarına dönenlerin veya yüksek öğretim kurumlarına döndükten sonra
emekliliğe hak kazanıp emekli olanların emekli aylıkları kesilmez.
Bunlara yüksek öğretim kurumlarınca, ders yükü zorunluluğu aranmadan ek
ders ücreti ve sınav ücreti ile döner sermaye payı ödenir; bu ödemelerin
dışında aylık, ödenek, tazminat ve benzeri herhangi bir ödeme yapılmaz.

b\. **(Değişik: 1/11/1990 - 3676/1 md.)** Yükseköğretim kurumlarından,
mahkeme veya disiplin kararları ile çıkarılanlar hariç olmak üzere
herhangi bir nedenle kendi isteği ile ayrılan öğretim üyeleri
başvuruları üzerine bu Kanun hükümleri çerçevesinde kadro koşulu
aranmaksızın tekrar ayrıldıkları yükseköğretim kurumlarına dönebilirler.

c\. **(Ek: 14/4/1982 - 2653/5 md.)** Yükseköğretim Kurulu veya
Yükseköğretim Denetleme Kurulu Başkan ve üyeliklerine, rektör ve
dekanlıklara yükseköğretim kurumları ile bir kamu görevinde iken
seçilenlerden, süresinin tamamlayarak yeniden seçilmemeleri sebebiyle
ayrılanların,bu görevlerinde geçirdikleri süreler hesaba katılmak ve
buna göre aylık ve dereceleri yükseltilmek suretiyle meslek, unvan ve
sıfatları dikkate alınarak ayrıldıkları tarihten itibaren kendi
kurumlarına boş kadro koşulu aranmaksızın dönüşleri yapılır.

——————————

*(1) Madde başlığı 2/7/1997 tarih ve 4278 sayılı Kanunun 1 inci
maddesiyle değiştirilmiş ve metne işlenmiştir.*

*(2) Madde başlığı 14/4/1982 tarih ve 2653 sayılı Kanunun 4 üncü
maddesiyle değiştirilmiş ve metne işlenmiştir.*

5380-1

*Oylama: *

**Madde 61 – **Bu kanunda sözü geçen juri ve kurullarda, her üye oyunu
kabul veya ret yoluyla vermekle görevlidir. Çekimser oy kullanılamaz.

Yükseköğretim Kurulu dışında yer alan kurulların toplantı nisabı kurul
üye tamsayısının yarıdan fazlasıdır.

Bütün kurullarda kararlar toplantıya katılanların salt çoğunluğu ile
alınır.

Üçüncü turda salt çoğunluğun sağlanamadığı hallerde dördüncü turda oy
çokluğu esası uygulanır.

*Özlük hakları:*

**Madde 62 – **Üniversite öğretim elemanları ve üst kuruluşlar ile
üniversitelerdeki memur ve diğer görevlilerin özlük hakları için bu
kanun, bu kanunda belirtilmeyen hususlar için Üniversite Personel
Kanunu, Üniversite Personel Kanununda bulunmayan hususlar için ise genel
hükümler uygulanır.

*Siciller: *

**Madde 63 – **Yükseköğretim kurum ve kuruluşları ile üst kuruluşlarda
görev alan öğretim elemanlarının, memur ve diğer personel ile
öğrencilerin sicilleri genel hükümlere ve Yüksek-öğretim Kurulu
tarafından hazırlanacak yönetmelik esaslarına göre tutulur. Her türlü
atama, yükselme, akademik unvanların kazanılması ve diğer özlük
işlemlerinde bu siciller esas alınır.

*İzinler:*

**Madde 64 – **Öğretim elemanları yıllık izinlerini, normal
olarak,öğrenime ara verilen zamanlarda kullanırlar. Bunların diğer
izinleri ile Yükseköğretim üst kuruluşları personelinin ve yükseköğretim
kurumları memurlarının izin işleri 657 Sayılı Devlet Memurları Kanunu
hükümlerine göre yürütülür.

Rektör, iznini Yükseköğretim Kurul Başkanından, diğer yöneticiler ise
bir üst makamdan alırlar.

Yükseköğretim kurumlarında ve üst kuruluşlarda görevli bütün personel
bağlı olduğu ilk disiplin amirinin izniyle görevi başından ayrılabilir.

*Yönetmelikler:*

**Madde 65 – **

a\. Aşağıdaki hususlar Yükseköğretim Kurulu tarafından çıkarılacak
yönetmeliklerle düzenlenir:

\(1) Yükseköğretim Kurulunun teşkilatı, çalışma usulleri, üyelerinin
seçimi ve yetkisinde olan seçim ve atamalarla ilgili hususlar,

\(2) Yükseköğretim Denetleme Kurulunun kuruluş ve işleyişi,denetleme usul
ve esasları ile ilgili hususlar,

5380-2

\(3) **(Mülga: 17/2/2011-6114/11 md.)**

\(4) Bu kanun kapsamındaki yükseköğretim kurumlarında yardımcı doçentlik,
doçentlik ve profesörlüğe yükseltilme ve atanma işlemleri,

\(5) Öğretim elemanlarının yetiştirilme esasları,

\(6) Haftalık ders yükü çalışma esasları,

\(7) Yabancı uyruklu öğrencilerin harçları ile harçlar konusuna ilişkin
uygulama esasları,

\(8) Ders kitaplarının ve teksirlerinin bastırılmasında uygulanacak
esaslar ve ödenecek telif hakları ile ilgili hususlar,

\(9) Öğretim elemanları, memur ve diğer personel ile öğrencilerin
disiplin işlemleri, disiplin amirlerinin yetkileri ve disiplin
kurullarının teşkili ve çalışması ile ilgili hususlar,

\(10) Yükseköğretim kurumları ve bunlara bağlı kuruluş ve birimler
tarafından yapılacak bilimsel, teknik inceleme ve araştırma ile
yayımların gerektireceği her türlü giderlere ve üniversitelerin inşaat,
makine ve teçhizatı ile ilgili işlerle bunların bakım ve onarımlarına
uygulanacak esaslar,

\(11) Öğretim elemanları; memur ve diğer personel ile öğrencilerin
sicilleri ile ilgili hususlar,

\(12) **(Değişik: 17/8/1983 - 2880/33 md.)** Vakıflarca kurulacak
yükseköğretim kurumlarının eğitim ve öğretim alanları gözönünde
tutularak gerekli yapı ve tesisler, araç - gereç, öğretim, yönetim
kadrosu ve diğer akademik konular,

5381

\(13) **(Ek: 17/8/1983-2880/33 md.)** Görevlendirme ve nakli ile ilgili
eseslar ve bu Kanunun uygulanması ile ilgili diğer hususlar.

b\. Aşağıdaki hususlar Üniversitelerarası Kurul tarafından çıkarılacak
yönetmeliklerle düzenlenir:

\(1) Lisansüstü öğretim esasları,

\(2) Bu Kanunun uygulanması ile ilgili diğer akademik hususlar.

*Yürürlükten kaldırılan kanun ve hükümler: *

**Madde 66 – **1750 sayılı Üniversiteler Kanunu tümü ile, aşağıdaki
kanunların ve Yük-

seköğretim Kurumları ile ilgili diğer kanunların bu kanuna aykırı
hükümleri yürürlükten kaldırılmıştır.

4619 sayılı İstanbul Teknik Üniversitesi Hakkında Kanun ile ek ve
değişiklikleri,

6594 sayılı Karadeniz Teknik Üniversitesi adıyla Trabzon'da Bir
Üniversite Kurulması Hakkında Kanun ile ek ve değişiklikleri,

6595 sayılı Ege Üniversitesi adıyla İzmir'de Bir Üniversite Kurulması
Hakkında Kanun ile ek ve değişiklikleri,

6990 sayılı Atatürk Üniversitesi Kanunu ile ek ve değişiklikleri,

7307 sayılı Orta Doğu Teknik Üniversitesi Kanunu ile ek ve
değişiklikleri,

892 sayılı Hacettepe Üniversitesi Kurulması Hakkındaki Kanun ile ek ve
değişiklikleri,

1785 sayılı Diyarbakır üniversitesi Kuruluş Kanunu,

1786 sayılı Çukurova üniversitesi Kuruluş Kanunu,

1787 sayılı Anadolu Üniversitesi Kuruluş Kanunu,

1788 sayılı Cumhuriyet Üniversitesi Kuruluş Kanunu,

1872 sayılı İnonü Üniversitesi Kuruluş Kanunu,

1873 sayılı Dört Üniversite Kurulması Hakkındaki Kanun ile ek ve
değişiklikleri,

1487 sayılı Boğaziçi Üniversitesi Adıyla İstanbul'da Bir Üniversite
Kurulması Hakkında Kanun ile ek ve değişiklikleri,

5239 sayılı Ankara Üniversitesi Kuruluş Kadroları Kanunu ve bu kanuna ek
kanunlar ile Ankara Üniversitesine bağlı birimlere ait kanunlar,

5247 sayılı İstanbul Üniversitesi Kuruluş Kadroları Kanunu ile bu kanuna
ek kanunlar,

2175 sayılı Kayseri Üniversitesi Kurulması Hakkında Kanun.

**Ek Madde 1 – (Ek: 14/4/1982-2653/6 md.) **

Üniversite rektörleri, fakülte dekanları, enstitü ve yüksekokul
müdürleri ile bunların yardımcıları ve bölüm başkanları, gerektiğinde bu
Kanunda belirtilen süreleri dolmadan tayinlerindeki usule uygun olarak
görevlerinden alınabilirler.

**Ek Madde 2 – (Ek: 17/8/1983 - 2880/32 md.; Değişik : 18/6/2008-5772/7
md.)**

Vakıflar; kazanç amacına yönelik olmamak şartıyla ve mali ve idari
hususlar dışında, akademik çalışmalar, öğretim elemanlarının sağlanması
ve güvenlik yönlerinden bu Kanunda gösterilen esas ve usullere uymak
kaydıyla, Yükseköğretim kurumları veya bunlara bağlı birimlerden birini
veya birden fazlasını ya da bir üniversite veya yüksek teknoloji
enstitüsüne bağlı olmaksızın, ekonominin ihtiyaç duyduğu alanlarda
yüksek nitelikli işgücü yetiştirmek amacıyla, bu Kanun hükümleri
çerçevesinde kalmak şartıyla meslek yüksekokulu kurabilir. Bu meslek
yüksekokulu, kamu tüzel kişiliğini haiz olup, Yükseköğretim Kurulunun
görüşü alınarak Bakanlar Kurulu kararı ile kurulur. Kurulacak meslek
yüksekokullarına, meslek ve teknik eğitim bölgesinde gereksinim
duyulması esastır.

5382

**Ek Madde 3 – (Ek: 17/8/1983 - 2880/32 md.)**

Vakıf veya birden fazla vakfın yetkili yönetim organlarının
yükseköğretim kurumu kurma ile ilgili karar veya kararları Vakıflar
Genel Müdürlüğünün olumlu yazısı ile birlikte ve aşağıdaki belgelerle
Yükseköğretim Kurulu Başkanlığına sunulur:

a\) Kurulacak yüksekögretim kurumunun bina, araç, gereç ve diğer maddi
yapıları ve malzemelerinin hazır bulunduğunu veya bunların sağlanması
için yeteri kadar bir meblağın tahsis edildiğini gösterir belge,

b\) Kurulacak yüksekögretim kurumunun bir yıllık her çeşit işletme ve
diğer cari masraflarının en az% 20'sini karşılayacak bir paranın, malın,
ekonomik değeri olan bir hakkın veya gelirin mevcut olduğunu ve buna
tahsis edildiğini gösterir belge,

c\) Kurulacak yükseköğretim kurumunun ve bunlara bağlı birimlerin
adlarını bildiren belge ile Kurumun eğitim - öğretim, mali ve idari
konularda uygulayacağı esasları gösteren taahhüt belgesi.

d\) Vakıf yükseköğretim kurumunun eğitim - ögretim fonksiyonunu yerine
getiremeyeceğinin anlaşılması halinde, bu madde ile yükseköğretim
kurumuna tahsis edilenlere yapılacak işlemi gösterir belge.

**(Değişik : 7/6/1989 - KHK-369/4 md.; Aynen Kabul: 23/11/1989 - 3589/4
md.; İptal : Ana Mah’nin 30/5/1990 tarih ve E. : 1990/2, K. : 1990/10
sayılı Kararıyla)**(1)

**(Ek:3/4/1991-3708/5 md.; İptal: Ana. Mah'nin 29/6/1992 tarih ve E.
1991/21, K. 1992/42 Sayılı Kararıyla.)**

**Ek Madde 4 – (Ek: 17/8/1883-2880/32 md.)**

Askeri ve emniyetle ilgili eğitim kurum veya birimleri vakıflar
tarafından açılamaz.

**Ek Madde 5 – (Ek :17/8/1983 -2880/32 md.) **

**(Değişik: 28/12/1999 - 4498/1 md.)** Vakıflarca kurulacak
yükseköğretim kurumlarının, vakıf yönetim organı dışında en az yedi
kişiden oluşan bir mütevelli heyeti bulunur. Mütevelli heyet üyeleri,
vakıf yönetim organı tarafından dört yıl için seçilir, süresi biten
üyeler yeniden seçilebilir. Mütevelli heyet üyelerinin yaş sınırlaması
hariç Devlet memuru olma niteliklerine sahip bulunmaları ve en az üçte
ikisinin lisans düzeyinde yükseköğrenim görmüş olması gerekir. Mütevelli
heyet üyeleri kendi aralarından bir başkan seçer.

Mütevelli heyet vakıf yükseköğretim kurumunun tüzelkişiliğini temsil
eder. Vakıf yükseköğretim kurumlarının yöneticileri Yükseköğretim
Kurulunun olumlu görüşü alınarak mütevelli heyet tarafından atanır.
Mütevelli heyet; vakıf yüksek öğretim kurumu yöneticilerine uygun
gördüğü ölçüde yetkilerini devredebilir. Yükseköğretim kurumunda
görevlendirilecek yöneticiler ve öğretim elemanları ile diğer personelin
sözleşmelerini yapar, atamalarını ve görevden alınmalarını onaylar,
yükseköğretim kurumunun bütçesini onaylar ve uygulamaları izler, ayrıca
vakıfca hazırlanan yönetmelik hükümlerine göre diğer görevleri yürütür.

*——————————*

*(1) Söz konusu Anayasa Mahkemesi Kararı, Resmi Gazete’de yayımlandığı
9/2/1991 tarihinden başlayarak bir yıl sonra yürürlüğe girmiştir.*

5383

Mütevelli heyetin toplantı nisabı ve karar alınması ile ilgili
hususlarda bu Kanunun 61 inci maddesi hükmü uygulanır.

**Ek Madde 6 – (Ek: 17/8/1983 - 2880/32 md.)**

Kurulacak yükseköğretim kurumu, vakıf tüzelkişiliği dışında ayrı bir
tüzelkişiliğe sahip olur ve bu kurumun gelirleri, geçici olarak dahi hiç
bir suretle vakıf mamelekine veya hesaplarına intikal edemez. Vakıf
yükseköğretim kurumuna doğrudan doğruya bağış ve yardım yapılabilir.

**Ek Madde 7 – (Ek:17/8/1983 - 2880/32 md.; Değişik:3/4/1991 - 3708/6
md.)** Vakıflarca kurulacak yükseköğretim kurumları, bu Kanunun 56 ncı
maddesinde yer alan mali kolaylıklardan, muafiyetlerden ve istisnalardan
aynen istifade ederler ve bunlar emlak vergisinden muaf tutulurlar.

**(Ek fıkra: 3/4/2013-6456/24 md.)** Vakıflar tarafından kurulan
yükseköğretim kurumları kamulaştırma yoluyla taşınmaz edinemez.

**Ek Madde 8 – (Ek: 17/8/1983 - 2880/32 md.)**

Vakıfca kurulacak yüksekögretim kurumlarındaki akademik organlar, Devlet
yükseköğretim kurumlarındaki akademik organlar gibi düzenlenir ve
onların görevlerini yerine getirir. Öğretim elemanlarının nitelikleri
Devlet yükseköğretim kurumlarındaki öğretim elemanlarının niteliklerinin
aynıdır. Devlet yükseköğretim kurumlarında çalışmaları yasaklanmış veya
disiplin yoluyla bu kurumlardan çıkarılmış kişiler, vakıf yükseköğretim
kurumlarında görev alamazlar.

**Ek Madde 9 – (Ek: 17/8/1983 - 2880/32 md.)** Vakıf yükseköğretim
kurumlarının eğitim - öğretim esasları, öğretim süreleri ve öğrenci
hakları ile ilgili hususlar bu Kanun hükümlerine tabidir.

*Öğrencilerden alınacak ücretler mütevelli heyet tarafından tespit
edilir. *

**Ek Madde 10 – (Ek: 17/8/1983 - 2880/32 md.) **

Vakıflar tarafından kurulacak yükseköğretim kurumları çalışmalarını
Devlet

yükseköğretim kurumları gibi, her ders yılı sonunda Yükseköğretim
Kuruluna sunarlar. Bu kurumlar mali, idari ve ekonomik konularda
Yüksekögretim Kurulunun gözetim ve denetimine tabidirler.

**Ek Madde 11 – (Ek: 17/8/1983 - 2880/32 md.) **

Vakıflarca kurulacak yükseköğretim kurumlarında, beklenen eğitim -
öğretimdüzeyinin yetersizliğinin Yükseköğretim Kurulunca tespit edilmesi
ve durumun düzeltilmesi için gerekli uyarı ve önerilerin sonuçsuz
kalması halinde bu kurumun faaliyeti Yükseköğretim Kurulunca durdurulur.

**Ek Madde 12 – (Ek: 17/8/1983 - 2880/32 md.) **

Vakıf tarafından kurulacak yükseköğretim kurumunda akademik kurul,
senatoların; yönetim kurulu, üniversite yönetim kurulunun; en yüksek
düzeyindeki yönetici, rektörlerin yetkisini kullanır ve görevlerini
yapar.

**Ek Madde 13 – (Ek: 17/8/1983 - 2880/32 md.; Mülga: 3/4/1991 - 3708/8
md.) ^(1)^**

**Ek Madde 14 – (Ek: 17/8/1983 - 2880/32 md.) **

Vakıflarca kurulacak yükseköğretim kurumlarının eğitim ve öğretim
alanları gözönünde tutularak yapı ve tesisler, araç - gereç, öğretim,
yönetim kadrosu ve diğer akademik konular Yükseköğretim Kurulunca
belirlenir.

**Ek Madde 15 – (Ek: 17/8/1983 - 2880/32 md.) **

Vakıf tüzelkişiliğinin herhangi bir şekilde nihayete ermesi halinde,
vakıf yükseköğretim kurumu tüzelkişiliği devam eder ve vakıf tarafından
yükseköğretim kurumu tüzelkişiliğine tahsis edilen her türlü taşınır ve
taşınmaz mal, araç-gereç, malzeme, para ve ekonomik değeri olan haklar
yükseköğretim kurumunun mülkiyetine geçer.

Bu durumda vakıf yüksekögretim kurumu mütevelli heyeti üyeleri ile
yükseköğretim kurumu yöneticilerinin seçilmesi yetkisi, Yükseköğretim
Kurulunun olumlu görüşü üzerine Vakıflar Genel Müdürlüğünce bir başka
vakfa devredilir.

——————————

*(1) Bu maddenin 3589 sayılı Kanun ile değişik hükmü; Anayasa
Mahkemesinin 30/5/1990 tarih ve E : 1990/2, K : 1990/10 sayılı Kararıyla
9/1/1992 tarihinden geçerli olmak üzere iptal edilmiş ise de iptal hükmü
yürürlüğe girmeden önce 3/4/1991 tarih ve 3708 sayılı Kanun ile
yürürlükten kaldırılmıştır.*

5384

Vakıf yükseköğretim kurumunun faaliyetlerinin durdurulması halinde
durdurulma süresince, kapatılması halinde ise temelli olarak, kurumun
idaresi Yükseköğretim Kurulunca eğitim ve öğretimi sürdürmek veya
tamamlamak üzere uygun bir Devlet yükseköğretim kurumunun vesayetine
verilir.

**Ek Madde 16 - (Ek : 10/12/1988 - 3511/2 md.; İptal: Ana, Mah.nin
7/3/1989 tarih ve E. :1989/1, K. :1989/12 sayılı kararıyla. Yeniden
Düzenleme 12/1/1990 - KHK-398/3 md.; Değiştirilerek Kabul: 7/3/1990 -
3614/3 md.) **

Açıköğretim uygulayan üniversiteler yurt içinde hizmet birimleri
açabilirler. Aynı üniversiteler, yurt dışında yaşayan T.C.
vatandaşlarına öğretim, eğitim ve kültürle ilgili idari ve sosyal
hizmetleri vermek amacıyla Yükseköğretim Kurulunun kararıyla o ülkede
merkez tesis edebilirler.

Açıköğretim hizmeti veren üniversitelerde rektörlük ile bu tür
hizmetleri veren fakülte, enstitü, yüksekokul, konservatuvar, meslek
yüksekokulu, merkez ve benzeri kuruluşlarda, hizmetin özelliğinin
gerektirdiği birimlerin kurulması veya değiştirilmesi, diger ülkelerin
açıköğretim kuruluşları ile eğitim ve öğretim alanlarında işbirliği
yapılması üniversite yönetim kurulunun kararı ile gerçekleştirilir.

Merkezi açıköğretim yapan fakültelere bağlı olarak örgün öğretim yapan
bölüm varsa, zaman içinde bu bölümün müstakil örgün eğitim yapan
yüksekokul haline dönüştürülmesi yada örgün öğretim yapan fakülte,
yüksekokul ve meslek yüksekokullarında örgün öğretim yapan bölümlerin
yanı sıra, açıköğretim yapan bölümler kurulması, üniversite senatosunun
teklifi ve Yükseköğretim Kurulunun onayı ile olur.

**Ek Madde 17 – (Ek: 25/10/l990 - 3670/12 md.)**

Yürürlükteki kanunlara aykırı olmamak kaydı ile; yükseköğretim
kurumlarında kılık ve kıyafet serbesttir.

**Ek Madde 18 – (Değişik : 26/6/2001 - 4689/3 md.)**

Vakıflar tarafından kurulmuş yükseköğretim kurumlarının giderlerine
katkıda bulunmak amacıyla; bütçede yer alan ödenekle sınırlı olmak
üzere, ilgili vakıf yükseköğretim kurumunun müracaatı, Yükseköğretim
Kurulunun görüşü ve Milli Eğitim Bakanlığının teklifi üzerine Maliye
Bakanlığınca Devlet yardımı yapılır.

Yapılacak Devlet Yardımı:Devlet yükseköğretim kurumlarına o yıl tahsis
edilen toplam bütçe ödeneklerinin örgün öğrenci sayısına bölünmesiyle
elde edilen tutarın, ilgili vakıf yükseköğretim kurumunda okuyan örgün
öğrenci sayısıyla çarpılması sonucu bulunacak miktarın %30’unu geçemez.
Ancak, bu miktarın üniversitelere dağıtımı: öğrenci seçme ve yerleştirme
sisteminde kullanılan sayısal (% 50), sözel (% 20) ve eşit ağırlıklı (%
30 ) puan türlerinin parantez içinde gösterilen ağırlıklar uygulanarak,
üniversitenin toplam örgün öğrenci sayısına göre yapılır. Yükseköğretim
Kurulu bu oranları yarısına kadar yükseltmeye veya eksiltmeye
yetkilidir. En az iki yıl eğitim-öğretim yapmış olan vakıf
üniversiteleri Devlet yardımı almak amacı ile Yükseköğretim Kurulu
Başkanlığına müracaat ederler.

Vakıf yükseköğretim kurumlarına Devlet yardımının yapılabilmesi için bu
kurumların;

a)En az iki eğitim-öğretim yılını tamamlamış olması,

b)Öğrencilerin en az %15’ine eğitim-öğretim masraflarını karşılayacak
düzeyde tam burs vermesi,

c)Öğrenci alınan her lisans programı için, öğretim üyesi yetiştirmek
amacıyla, vakıf üniversitelerince seçilerek Yükseköğretim Kurulu
tarafından yurt içinde veya yurt dışında belirlenen üniversitelere
yerleştirilen ve izlenen doktora öğrencilerine, kontenjanı 50’ye kadar
olan programlar için bir öğrenciye, 50 ile 100 arasında olan programlar
için iki öğrenciye ve kontenjanı 100’den fazla olan programlar için üç
öğrenciye eğitim-öğretim ve diğer masraflarını karşılayacak düzeyde burs
vermesi veya üniversitelerin bu doktora öğrencilerinin sayısı kadar,
yurt dışında yerleşik Türk uyruklu öğretim üyesini en az bir
eğitim-öğretim yılı sözleşmeli tam gün statüsünde çalıştırdığını
Yükseköğretim Kuruluna belgelemesi,

5384-1

d\) Üniversitelerin lisans düzeyindeki örgün öğretim programlarında en az
bir eğitim-öğretim yılı sözleşmeli tam gün statüsünde çalışan (kısmi
statüde görevli, ek ders veya diğer üniversitelerden görevlendirme
suretiyle çalışanlar hariç) öğretim üyesi başına düşen öğrenci
sayısının, bu esasa göre hesaplanan tüm Devlet üniversitelerinin öğretim
üyesi başına düşen öğrenci sayısının ortalamasına eşit veya daha az
olması,

e\) Üniversitelerarası Kurulca görevlendirilen komisyonca yapılacak
değerlendirme sonucunda; bir önceki yıl sonu itibariyle tespit edilen
tanınmış bilimsel dergilerde, üniversitede en az bir eğitim-öğretim yılı
sözleşmeli tam gün statüsünde çalışan (kısmi statüde görevli, ek ders
veya diğer üniversitelerden görevlendirme suretiyle çalışanlar hariç)
öğretim üyesi başına düşen yayın sayısı bakımından, bu esasa göre
sıralanan tüm Devlet üniversitelerinin ilk yarısına girecek durumda
olması,

f\) Öğrenci seçme ve yerleştirme sisteminde sayısal, sözel ve eşit
ağırlığa göre, Ölçme, Seçme ve Yerleştirme Merkezi Başkanlığınca o yıl
yerleştirilen örgün öğretim öğrencileri arasında ilk % 5’e giren öğrenci
almış olması ve üniversitenin örgün öğretim programlarına o yıl
yerleştirilen toplam öğrenci sayısı ile her bir puan türünün ikinci
fıkrada belirtilen göreceli önemini yansıtan ağırlıkları dikkate
alınarak yapılan değerlendirmede, bu esasa göre sıralanan tüm Devlet
üniversitelerinin ilk yarısına girmesi, ^(1)^

Şartlarından asgari (a), (b), (c) ve (d) bentlerini yerine getirmeleri
gerekmektedir. Buna göre, ikinci fıkrada belirtilen miktarın;

– (a), (b), (c), (d), (e) ve (f) bentlerinde sayılan tüm şartları yerine
getiren vakıf yükseköğretim kurumlarına tamamına kadar,

– Asgari şartlardan (a), (b), (c) ve (d) bentlerinin yanı sıra (e) veya
(f) bentlerinden birini yerine getiren vakıf yükseköğretim kurumlarına %
80’ine kadar,

– Sadece asgari şartları yerine getiren vakıf yükseköğretim kurumlarına
% 60’ına kadar,

Devlet yardımı verilir. Asgari şartları yerine getiremeyen vakıf
yükseköğretim kurumlarına Devlet yardımı yapılmaz.

Bu maddede belirtilen azami ve asgari düzeyler arasında yeralan vakıf
yükseköğretim kurumlarına yapılacak yardım miktarı Yükseköğretim Kurulu
tarafından yapılacak değerlendirme esas alınmak suretiyle Maliye
Bakanlığı tarafından tespit edilir. Vakıf yükseköğretim kurumlarına
yapılacak yardım her yılın en geç Ekim ayı sonuna kadar iki eşit taksit
halinde ödenir.

Yardım alan vakıf yükseköğretim kurumu her yıl Nisan ayı sonuna kadar
bir önceki yılın gelir ve giderlerini Maliye Bakanlığı, Milli Eğitim
Bakanlığı ile Yükseköğretim Kuruluna göndermek zorundadır.

Bu maddenin uygulanmasıyla ilgili olarak vakıf yükseköğretim
kurumlarından her türlü belge ve bilgiyi istemeye ve gerektiğinde merkez
denetim elemanları vasıtasıyla denetim ve inceleme yaptırmaya Maliye
Bakanlığı yetkilidir. ^(2)^

**Ek Madde 19 – (Ek : 3/4/1991 - 3708/7 md.; İptal:Ana.Mah.'nin
29/6/1992 tarih ve **

**E. 1991/21, K. 1992/42 sayılı Kararıyla)**

**Ek Madde 20 – (Ek: 3/4/1991 - 3708/7 md.)**

a\) Hacettepe Çocuk Sağlığı Enstitüsü Vakfı, Hacettepe Tıp Merkezi Vakfı
ve Hacettepe Üniversitesi Vakfı tarafından müştereken kurulmuş olan
yükseköğretim kurumuna kamu tüzel kişiliğine sahip olmak üzere "Bilkent
Üniversitesi" adı verilmiştir.

b\) **(İptal: Ana. Mah.'nin 29/6/1992 tarih ve E. 1991/21, K. 1992/42
sayılı Kararıyla.)**

——————————

*(1) 17/2/2011 tarihli ve 6114 sayılı Kanunun 11 inci maddesiyle, bu
bentte yer alan “Öğrenci Seçme ve Yerleştirme Merkezince” ibaresi
“Ölçme, Seçme ve Yerleştirme Merkezi Başkanlığınca” olarak değiştirilmiş
ve metne işlenmiştir.*

*(2) Değişik bu maddenin üçüncü fıkrasının (c)bendi 1/1/2002 tarihinde,
diğer hükümleri 1/1/2001 tarihinde yürürlüğe girmektedir.*

5384-2

**Ek Madde 21 – (Mülga: 30/3/2012-6287/17 md.)**

**Ek Madde 22 – (Ek: 19/11/1992 - 3843/18 md.; Mülga: 21/1/2010-5947/19
md.) **

**Ek Madde 23 – (Ek: 7/6/1995 - 4111/2 md.) **

Yükseköğretim kurumlarında pratik, uygulamalı dersler ve staj;
öğrencinin tercih edeceği ilgili kamu kurum ve kuruluşları ile bunlara
muadil özel kuruluşlarda yapılabilir.

Bu süre zarfında öğrenci, Yükseköğretim kurumları öğrenci disiplin
kurallarına tabidir.

**Ek Madde 24 – (Ek : 29/6/2001 - 4702/4 md.)**

Mesleki ve teknik eğitim bölgesinde, çağdaş bilim ve teknolojideki
değişme ve gelişmelere uygun olarak ekonominin gereksinim duyduğu
alanlarda yüksek nitelikli iş gücü yetiştirmek üzere, bir veya daha
fazla meslek yüksekokulu ile mesleki ve teknik ortaöğretim kurumları,
öğretim programları bütünlüğü ve devamlılığı içinde ilişkilendirilir.
Her ilde en az bir mesleki ve teknik eğitim bölgesi kurulabilir.

Mesleki ve teknik eğitim bölgelerinde bulunan meslek yüksekokulu veya
okulları ile mesleki ve teknik orta öğretim kurumları, ilgili kamu ve
özel kurum ve kuruluşları arasındaki işbirliği ve koordinasyonun
sağlanmasına ve yürütülmesine ilişkin esas ve usuller, Milli Eğitim
Bakanlığı ve Yükseköğretim Kurulu işbirliği ile çıkartılacak
yönetmelikle düzenlenir.

Mesleki ve teknik eğitim bölgesi içindeki meslek yüksekokulu
öğrencilerinin iş yerlerindeki eğitim, uygulama ve stajlarına ilişkin
esas ve usuller Yükseköğretim Kurulunca çıkartılacak yönetmelikle
belirlenir.

Mesleki ve teknik eğitim bölgeleri içindeki mesleki ve teknik orta
öğretim kurumları ile diğer kamu ve özel kurum ve kuruluşlarda görevli
olup da meslek yüksekokullarındaki ders ve uygulamalarda görevlendirilen
öğretmenlere, uzman kişilere, emekli öğretim elemanlarına ve emekli
öğretmenlere 2914 sayılı Yükseköğretim Personel Kanununda belirtilen
miktarda saat başına ders ücreti ödenir.

**Ek Madde 25 – (Ek : 14/7/2004 - 5217/5 md.)**^(1)^

Bu Kanunun 55 inci maddesine göre yüksek öğretim kurumları adına tapuda
kayıtlı taşınmazların kiralanması, satılması ve işletilmesi suretiyle
elde edilecek gelirler ile Hazine adına kayıtlı olup, yüksek öğretim
kurumlarına tahsis edilmiş taşınmaz malların üzerinde herhangi bir
inşaat yapılmamak ve irtifak hakkı tesisine konu edilmemek şartıyla
eğitim, sağlık ve sosyal amaçlı kiralanması ve işletilmesi suretiyle
elde edilecek gelirlerin tamamını ilgili yüksek öğretim kurumunun her
çeşit mal ve hizmet alımlarında ve sermaye harcamalarında (yüksek
öğretim kurumları adına tapuda kayıtlı taşınmazların satılması suretiyle
elde edilen gelirlerin tamamı sadece sermaye harcamalarında) kullanılmak
üzere bir yandan özel gelir, diğer yandan mevcut veya yeni açılacak
tertibe özel ödenek kaydetmeye Maliye Bakanı yetkilidir. Sermaye
giderleri, yılı yatırım programı ile ilişkilendirilir. Bu ödeneklerin
yılı içinde harcanmayan kısmı ertesi yılın bütçesine devren gelir ve
ödenek kaydolunur.

Hazine adına kayıtlı olup yüksek öğretim kurumlarına tahsis edilmiş
taşınmaz mallar üzerinde ilgili yüksek öğretim kurumlarının teklifi
üzerine, öğrenci yurt binası ve müştemilatı yaptırılmak üzere mülkiyetin
gayri aynî hak tesis edilebilir.

**Ek Madde 26 – (Ek : 17/9/2004 - 5234/2 md.) **

Üniversite veya yüksek teknoloji enstitülerinin açmış oldukları yaz
okullarına katılacak öğrencilerden, toplam ikiyüzseksen ders saatine
karşılık olmak ve 46 ncı madde uyarınca belirlenen yıllık öğrenci katkı
payının iki katını aşmamak üzere Yükseköğretim Kurulunca belirlenecek
miktarda yaz okulu öğretim ücreti alınır. Ancak bu miktarların
tespitinde, normal süresi içinde mezun olamayan veya lisans düzeyinde
ikinci bir yüksek öğretim yapan öğrencilerden alınabilecek zamlı katkı
payı miktarları dikkate alınmaz. İkinci öğretime kayıtlı öğrencilerden
alınacak azami yaz okulu öğretim ücreti, fakülte ve program adına göre
normal örgün öğretimde kayıtlı öğrenciler için belirlenen yaz okulu
öğretim ücretinin iki katını geçemez. Üniversite veya yüksek teknoloji
enstitüsü yönetim kurulu, Yükseköğretim Kurulunca belirlenen miktardan
daha az yaz okulu öğretim ücreti alınmasına, başarılı veya gelir düzeyi
düşük öğrencilerden ise bu ücretin alınmamasına veya belirlenen
miktardan daha az öğretim ücreti alınmasına karar verebilir.

5384-3

Bakanlıklar ve kamu kuruluşları adına mecburi hizmet karşılığı öğrenim
gören öğrenciler, Türk Cumhuriyetleri ile Türk ve Akraba Toplulukları
öğrencilerinden Devlet (Millî Eğitim Bakanlığı) burslusu olarak yüksek
öğretim gören öğrenciler ile gerek normal örgün öğretimde gerekse ikinci
öğretimde lisansüstü eğitim yapan araştırma görevlilerinden yaz öğretimi
için ücret alınmaz.

Yaz okulu öğretim ücretleri, öğrenciler tarafından peşin olarak
üniversite veya yüksek teknoloji enstitüsü adına kamu bankalarından
birinde açtırılacak hesaba yatırılır. Bu tutarlar, Rektörlükçe en geç
onbeş gün içinde ilgili bütçe dairesi başkanlığının hesabına yatırılır.
Yatırılan miktar Maliye Bakanlığınca ilgili bütçenin mevcut veya yeniden
açılacak tertiplerine bir yandan gelir, diğer yandan özel ödenek
kaydedilir. Kaydolunan özel ödeneğin en fazla % 70'i yaz okullarında
ders vermekle görevlendirilen öğretim elemanlarına ders ve sınav ücreti
olarak ödenebilir; kalan kısmı ise üniversite veya yüksek teknoloji
enstitüsünün mal ve hizmet alımlarında kullanılır. Özel ödeneğin
harcanmayan kısmı, üniversite veya yüksek teknoloji enstitüsünün mal ve
hizmet alımlarında kullanılmak üzere ertesi yılın bütçesine devren gelir
ve ödenek kaydedilir.

Yaz okullarında ders vermekle görevlendirilen öğretim elemanlarına,
verdikleri dersin kredi ve saati, yabancı dilde eğitim yapılıp
yapılmadığı ile derse kaydolan öğrenci sayısına göre, 11.10.1983 tarihli
ve 2914 sayılı Kanunun 11 inci maddesinde unvanları için öngörülen ek
ders ücretlerinin beş katını, sınav ücretinin ise üç katını geçmemek
üzere, üniversite veya yüksek teknoloji enstitüsü yönetim kurulu
tarafından belirlenecek tutarda ders ve sınav ücreti ödenir. Bu fıkranın
uygulanmasında, son fıkrasının ilk cümlesi hariç olmak üzere 2914 sayılı
Kanunun 11 inci maddesi dikkate alınır.

Özel ödeneğin yeterli olmadığı gerekçe gösterilerek öğretim
elemanlarına, kurum bütçesi, döner sermaye, bilimsel araştırma projesi
ve sair kaynaklardan ayrıca ders ve sınav ücreti ödenemez; herhangi bir
ödeme yapılamaz.

Bu maddeye göre yaz okulu açılabilmesi için Yükseköğretim Kurulundan
uygun görüş alınması zorunludur.

Üniversite veya yüksek teknoloji enstitülerince, öğrencilerden para
tahsil etmeksizin yaz okulu açılması halinde bu madde uygulanmaz.

Bu maddenin uygulanmasına ilişkin esas ve usuller, Maliye Bakanlığının
uygun görüşü üzerine Yükseköğretim Kurulunca tespit edilir.

**Ek Madde 27 – (Ek : 17/9/2004 - 5234/2 md.)**

Üniversite veya yüksek teknoloji enstitülerinde hukuk, uluslararası
ilişkiler, iktisat, işletme, bilgi teknolojileri ve ileri teknolojiler
ile öğretmenlik alanlarında ikinci öğretim kapsamında yürütülecek tezsiz
yüksek lisans programlarının açılması, öğrencilerden alınacak öğretim
ücretleri, bu programlarda fiilen ders veren öğretim üyelerine ödenecek
ek ders ve sınav ücretleri, aşağıda belirtilen esaslara uyulmak kaydıyla
ilgili üniversite veya yüksek teknoloji enstitüsü yönetim kurulunun
teklifi üzerine Yükseköğretim Kurulu tarafından belirlenir.

5384-4

Üniversite veya yüksek teknoloji enstitüsü yönetim kurulu kararlarında
belirtilecek tarihlerde asgarî iki eşit taksitte alınan öğretim
ücretleri, üniversite veya yüksek teknoloji enstitüsü adına kamu
bankalarından birinde açtırılacak hesaba yatırılır. Bu tutarlar,
Rektörlükçe en geç onbeş gün içinde ilgili bütçe dairesi başkanlığının
hesabına yatırılır.

Toplanan öğretim ücretlerinin % 30'undan az olmamak üzere üniversite
veya yüksek teknoloji enstitüsü yönetim kurulunca belirlenecek kısmı,
bilimsel araştırma projelerinde kullanılmak üzere yüksek öğretim
kurumlarında yer alan mevcut veya yeniden açılacak tertiplere ödenek
kaydedilir. Geri kalanı ise, ilgili kurumların bütçesinin mevcut veya
yeni açılacak tertiplerine bir yandan gelir, diğer yandan özel ödenek
kaydedilerek 11.10.1983 tarihli ve 2914 sayılı Kanunun 11 inci maddesi
(son fıkrasının ilk cümlesi hariç) ve 19.11.1992 tarihli ve 3843 sayılı
Kanunun 10 uncu maddesi hükümleri dikkate alınarak 2914 sayılı Kanunun
11 inci maddesinin dördüncü fıkrasında akademik unvanlar itibarıyla
öngörülen ek ders ücretinin her halükârda on katını ve aynı maddede
öngörülen sınav ücretinin beş katını geçmemek üzere bu eğitim
programında fiilen ders veren öğretim üyelerine ek ders ve sınav ücreti;
3843 sayılı Kanunun 12 nci maddesinde belirtilen esaslara göre bu
program için görevlendirilen idarî personele fazla çalışma ücreti olarak
ödenir. Özel ödeneğin harcanmayan kısmı, üniversite veya yüksek
teknoloji enstitüsünün mal ve hizmet alımlarında kullanılmak üzere
ertesi yılın bütçesine devren gelir ve ödenek kaydedilir.

Özel ödeneğin yeterli olmadığı gerekçe gösterilerek öğretim üyelerine
kurum bütçesi, döner sermaye, bilimsel araştırma projesi ve sair
kaynaklardan ayrıca ders ve sınav ücreti ödenemez; herhangi bir ödeme
yapılamaz.

Bu maddenin uygulanmasında yukarıda belirtilmeyen hususlar hakkında 2914
sayılı Kanun ile 3843 sayılı Kanun hükümleri uygulanır.

Gerektiğinde yukarıda yer alan hükümler kısmen veya tamamen, ileri
uzaktan eğitim teknolojileri kullanılmak suretiyle ikinci öğretim
kapsamında yürütülecek tezsiz yüksek lisans programları için de
uygulanır.

Bu maddenin uygulanmasına ilişkin esas ve usuller Maliye Bakanlığının
uygun görüşü üzerine Yükseköğretim Kurulunca tespit edilir.

**Ek Madde 28 – (Ek : 25/6/2009-5917/21 md.)**

Yükseköğretim kurumları bütçelerinde bilimsel ve teknolojik araştırma
hizmetleri için tefrik edilen bilimsel araştırma projelerine ilişkin
ödenekler, proje özel hesaplarına aktarılmak suretiyle kullanılır. Bu
ödenekleri, tahakkuka bağlamak suretiyle proje özel hesaplarına
aktarmaya, Maliye Bakanlığınca belirlenen esaslar dâhilinde
yükseköğretim kurumları yetkilidir. Proje özel hesaplarına aktarılan
tutarların kullanımı, muhasebeleştirilmesi ve özel hesapların işleyişine
ilişkin usul ve esaslar Maliye Bakanlığı, Devlet Planlama Teşkilatı
Müsteşarlığı ve Yükseköğretim Kurulu tarafından müştereken belirlenir.
Bu kapsamda yapılan harcamalar 5018 sayılı Kanuna göre denetlenir.

5384-5

**Ek Madde 29 – (Ek: 4/7/2012-6353/35 md.)**

(…)^(1)^ üniversitelerin (Gülhane Askeri Tıp Akademisi dahil) tıp
fakültelerinin beşinci yılını tamamlayıp altıncı yıla geçen
öğrencilerine intörn eğitimi döneminde öğretim üyesi rehberliğinde
yaptıkları uygulama çalışmaları karşılığında ilgili kurumların
bütçesinden oniki ay süreyle 4.350 gösterge rakamının memur aylık
katsayısı ile çarpımı sonucu bulunacak tutarda aylık ücret ödenir. Bu
şekilde ücret ödenmiş olması 4857 sayılı İş Kanunu hükümlerinin
uygulanmasını gerektirmeyeceği gibi bu çalışma sebebiyle uzun vadeli
sigorta kolları ve genel sağlık sigortası ile analık sigortası açısından
sigortalılık ilişkisi kurulamaz. Bu ödemeden damga vergisi hariç
herhangi bir vergi kesilmez ve ödemelere ilişkin usul ve esaslar, Maliye
Bakanlığı ve Sağlık Bakanlığı ile Yükseköğretim Kurulunca müştereken
belirlenir.

\_\_\_\_\_\_\_\_\_\_\_\_\_\_\_\_\_

*(1) 2/1/2014 tarihli ve 6514 sayılı Kanunun 13 üncü maddesiyle, bu
maddenin birinci cümlesinde geçen “Türk vatandaşı olup,” ibaresi madde
metninden çıkarılmıştır.*

5384-6

ONİKİNCİ BÖLÜM

Geçici Maddeler

**Geçici Madde 1 – **Bu kanunun yayımı tarihinde görevi başında bulunan
Üniversitelerarası Kurul, senato, Üniversite yönetim kurulu, fakülte,
enstitü ve yüksekokul kurulları ile yönetim kurulları bu Kanun yürürlüğe
girdiği tarihte lağvedilir ve bu Kanun hükümlerine göre yeniden
kurulurlar.

Bu Kanunun yürürlüğe girdiği tarihte görev başında bulunan üniversite
rektörlerinin görevleri 31 Temmuz 1982 tarihinde, fakülte dekanları,
enstitü ve yüksekokul müdürleri ile bölüm başkanlarının görevleri ise 31
Ağustos 1982 tarihinde

sona erer. Bu tarihlerde göreve başlamak üzere bu Kanun uyarınca
atamalar yapılır. Bunlardan bu tarihten önce gödevden alınan veya
herhangi bir nedenle ayrılanların yerine bu Kanun hükümlerine göre
atamalar yapılır.

**Geçici Madde 2 – **Yükseköğretim Kurulu bu Kanunun yürürlüğe girdiği
tarihten itibaren üç ay içinde kurulur.

**Geçici Madde 3 – **Yükseköğretim Kurulunun genel sekreterlik
kadroları, çalışma yeri ve bütçesi sağlanıp işe başlayıncaya kadar
sekreterlik hizmetleri için mevcut Üniversitelerarası Kurulun
Sekreteryası Yükseköğretim Kurulu Başkanı emrine verilir.

**Geçici Madde 4 – **Yükseköğretim Kurulu üyelerinden dörtte birinin,
Yükseköğretim Denetleme Kurulunun üyelerinden üçte birinin her iki yılda
bir hangilerinin yenileneceği, ilk ikinci, dördüncü ve altıncı yıl
sonunda ad çekme suretiyle belirlenir.

a\. Yükseköğretim Kurulu üyelerinin yenilenme usulü;

\(1) Cumhurbaşkanı tarafından seçilenlerin dörtte biri,

\(2) Bakanlar Kurulu ile Milli Eğitim Bakanlığınca seçilenlerin dörtte
biri,

\(3) Üniversitelerarası Kurulca seçilenlerin dörtte biri,

Arasından her grup içinde ayrı ayrı ad çekme suretiyle yapılır.

b\. Yükseköğretim Denetleme Kurulu üyelerinin yenilenme usulü;

\(1) Yükseköğretim Kurulunca önerilen beş profesör ile Milli Eğitim
Bakanlığınca seçilenlerin üçte biri,

\(2) Yargıtay, Danıştay ve Sayıştayca gösterilerek Yükseköğretim
Kurulunca seçilenlerin üçte biri,

Arasından her grup içinde ayrı ayrı ad çekme suretiyle yapılır.

**Geçici Madde 5 – **Bu kanunun öngördüğü yönetmelikler ile Kanunun
hükümlerine uymayan mevcut tüzük ve yönetmelikler, Kanunun yayımı
tarihinden başlayarak dokuz ay içinde yeniden düzenlenip, yürürlüğe
konur. Bu düzenleme sonuçlanıncaya kadar mevcut tüzük ve yönetmeliklerin
bu Kanuna aykırı olmayan hükümlerine uygulanmasına devam edilir. Ancak,
sınıf ve ders geçme ile ilgili yürürlükteki sınav ve değerlendirme
mevzuatı 1981 - 1982 eğitim - öğretim yılı sonuna kadar uygulanır.

5384-7

**Geçici Madde 6 – **Bu kanunun yürürlüğe girdiği tarihten önce,
üniversiteler ve akademiler kanunlarına göre değişik kurumlarda
kazanılmış olan doktora, tıpta uzmanlık, doçentlik ve profesörlük
unvanları eşdeğer olarak devam eder.

**Geçici Madde 7 – **Bu kanunun yürürlüğe girdiği tarihte Yükseköğretim
Kurulu tarafından yeni kadrolar tespit edilinceye kadar Yükseköğretim
Kurulunun izni olmadıkça mevcut boş kadrolara atama yapılamaz.

**Geçici Madde 8 – (Değişik: 27/5/1988 - 3455/1 md.) **

Bu Kanunun yayımı tarihine kadar, eski mevzuat hükümlerine göre
doçentlik ve profesörlük unvanını almak üzere başvurmuş ve başvurusu
kabul edilmiş olanlar ile 30 Haziran 1982 tarihine kadar önceki mevzuata
göre doçentlik ve profesörlük için öngörülen çalışma süresini
tamamlayacakların başvuruları ve başvurularının kabulü halinde kadroya
atama dışındaki işlemleri önceki mevzuata göre yürütülür.

Yukarıdaki hükme göre profesörlüğe yükseltilmiş olanlar (kısmi veya tam
gün) kadroya bağlı olmaksızın profesör unvanının sağladığı bütün
akademik hak ve yetkilere sahip olmak şartı ile bulundukları kadrolarda
profesör unvanını taşırlar. Bunlar ilgili birimlerdeki profesör
kadrolarına öncelikle atanırlar.

Üniversiteler ve Akademilerle ilgili kanunların hükümlerine göre gerekli
yabancı dil sınavlarını da vermiş olmaları kaydıyla doçentlik
sınavlarını tamamlamış bulunanların profesörlüğe yükseltilmeleri de
istedikleri takdirde önceki mevzuatlarına göre yürütülür.

5384-8

5385

**(Değişik: 14/6/1989 - 3576/1 md.)** Bu Kanunun yayımı tarihinden önce
yukarıdaki hükümlere göre profesörlüğe yükseltilmiş olanlar ve bu
Kanunun yayımı tarihinden itibaren 3l.12. 1989 tarihine kadar, kadro
şartı aranmaksızın profesörlüğe yükseltilecek olanlar ile doçent
unvanını kazanmış olanlar bulundukları kadrolarda doçent ve profesör
unvanlarının sağladığı bütün hak ve yetkilerden yararlanırlar. Bu
kişiler, ilgili birimlerdeki doçent ve profesör kadrolarına öncelikle
atanırlar.

Kendi kanunları çıkarılıncaya kadar Türk Silahlı Kuvvetleri ve Emniyet
Teşkilatına bağlı yükseköğretim kurumlarında doçentlik ve profesörlük
unvanlarının verilmesinde yukarıdaki esaslar uygulanır.

**Geçici Madde 9 – **Bu kanunun yayımından önce doktora veya tıpta
uzmanlık unvanı almış olup, doçentlik sınavına girmek ve bu unvanı almak
amacıyla başvurmuş olanlardan, bu işlemle ilgili, yabancı dil sınavı,
tez, kollokyum ve deneme dersi safhalarından bir veya birkaçını başaran
fakat süresi içinde doçentlik unvanını alamayanlara, geri kalan
safhalarını tamamlayabilmeleri için, bu Kanunun yayımı tarihinden
itibaren bir yıl daha süre tanınır.

**Geçici Madde 10 – **Bu kanunun yürürlüğe girdiği tarihte bu Kanun
kapsamına giren yükseköğretim kurumlarının asistan kadrolarına atanmış
olarak doktora veya tıpta uzmanlık öğrenimi için çalışmalarda bulunanlar
bu kadrolarda bir yıl süre ile bu Kanun hükümlerine göre araştırma
görevlisi olarak çalıştırılabilirler. Bunların, bu kadrolara yeniden
atanmaları her yıl ilgili yönetim kurullarınca karara bağlanır.

**Geçici Madde 11 – **Bu kanunun yayımı tarihinde bu kanun kapsamına
alınan yükseköğretim kurumlarında ve üst kuruluşlarındagörevli öğretim
elemanı ile yönetim personeli aynı görevlerini yürüttükleri takdirde
almakta oldukları aylık ve ücretlerini almaya devamederler. Bu
personelden bağlı oldukları kurumun adı veya satatüsü değişenler ile
kaldırılanlar yeni kadrolar belirlenip atamalar yapılıncaya kadar eski
kurumlarının kadro aylıklarını alırlar.

**Geçici Madde 12 – **Bu kanun yürürlüğe girdikten sonra, kadro
kanunları çıkıncaya kadar yardımcı doçentliğe seçilenler, asistan veya
öğretim yardımcısı kadrolarına atanabilirler.

**Geçici Madde 13 – **Bu kanunun yürürlüğe girdiği, tarihte,
yükseköğretim kurumlarında kayıtlı bulunan öğrencilerden, bu kanunun 44
ncü maddesinde öngörülen süreleri tamamlamış veya aşmış olanların
yükseköğretim kurumlarıyla ilişikleri kesilmez. Ancak, bu gibi
öğrenciler bundan sonraki eğitim - öğretim sürelerinde her eğitim -
öğretim yılında başarılı olmak mecburiyetindedirler. Aksi halde öğretim
kurumlarıyla ilişkileri kesilir.

**Geçici Madde 14 – **Öğretim üyeleri bu kanunun 36 ncı maddesine göre
statülerini belirleyinceye kadar, 1765 sayılı Üniversite Personel Kanunu
kapsamına giren yükseköğretim kurumları ile ilgili diğer kanunların
personel ve özlük haklarına ilişkin hükümlerinin uygulanmasına devam
olunur.

**Geçici Madde 15 – **Bu kanunun yayımlandığı tarihte doktora veya tıpta
uzmanlık yetkisine sahip olup da bu kanun kapsamındaki yükseköğretim
kurumlarına kadrolu olarak;

a\. Asistan unvanı ile çalışmaların bir yıl zarfında, bu kanun
hükümlerine uygun olmak kaydı ile yardımcı doçentliğe başvurmaları
sağlanarak yükseltilmeleri ve atanmaları yapılır ve bulundukları
kurumları ile ilişkileri kesilir. Bu süre içinde yardımcı doçent
olamayanların üniversite ile ilişkileri kesilir.

b\. Asistan dışında başka bir unvan ile öğretim yardımcısı olarak
çalışanlardan, ya bu unvanlarının gereği görevlerini sürdürmeleri veya
yukarıdaki (a) fıkrası esaslarına göre, bir yıl içinde yardımcı
doçentlik için başvurmaları istenir. Bunlardan, öğretim yardımcısı
olarak göreve devam etmek isteyenlerin sayısı bu

5386

statüdeki kadroları aşarsa, ilgili yönetim kurulunun yapacağı tetkik
sonucuna göre, fazla olanların kurumları ile ilişkileri kesilir.

**Geçici Madde 16 – **Unvanı karşılığı kadrolarda görevli olmayan doçent
ve profesörler atamaları yapılıncaya kadar bulundukları yerlerdeki
görevlerine devam ederler.

**Geçici Madde 17 – **Orta Doğu Teknik Üniversitesi ile Boğaziçi
Üniversitesinde halen çalışmakta olan öğretim elemanlarına bu kanuna
göre intibakları yapılıncaya kadareski statülerine göre ödeme
yapılmasına devam olunur. Yapılacak intibak sonucunda, bu öğretim
elemanlarının girebilecekleri derece ve kademelerde alacakları aylık
tutarı ile her türlü tazminat ve yanödemeler toplamı, mevcut stütülerine
göre aldıkları ücretten az olduğu takdirde aradaki fark, kadroya
bakılmaksızın bu kanunun yürürlüğe girdiği tarihten itibaren 1981 - 1982
eğitim - öğretim yılı sonunakadar tazminat şeklinde ödenir.

**Geçici Madde 18 – **Bu kanunun yürürlüğe girdiği tarihte, Orta Doğu
Teknik Üniversitesinde yardımcı profesör unvanı ile öğretim görevi
yapmakta olanlar, bu kanundaki şartları haiz iseler, yardımcı doçent
sayılırlar.

**Geçici Madde 19 – (Değişik: 24/9/1882 - 2708/1 md.) **

6 Kasım 1981 tarihinde Boğaziçi Üniversitesi ile Orta Doğu Teknik
Üniversitesinde 657 sayılı Devlet Memurları Kanunu hükümlerine tabi
olmadan çalışan öğretim elemanları dışında kalan personel
30/9/1982tarihi itibariyle memur statüsüne geçirilerek bu tarihesas
alınmak suretiyle 657 sayılı Devlet Memurları Kanunu hükümlerine göre
intibakları yapılır. Bu işlem en geç 30/9/1983 tarihine kadar, 12/2/1982
tarihli ve 2595 sayılı Kanunun Geçici 9 uncu maddesi esaslarına göre ve
yazılı müracaat şartı dikkate alınmaksızın yapılır.

İntibak işlemleri tamamlanıncaya kadar, tabi oldukları toplu iş
sözleşmesi veya hizmet akdine göre 30/9/1882 tarihinde almakta oldukları
ücret (para ve para ile ölçülmesi mümkün akdi ve kanundan doğan
menfaatler dahil) ödenmeye devam olunur.

Yapılan intibak neticesinde, ilgililerin alacağı aylık, ek gösterge,
işgüçlüğü, iş riski, temininde güçlük zamları ile mali sorumluluk
tazminatı ve diğer mali ve sosyal haklarının toplamı 30/9/1982
tarihindeki hizmet akdi veya toplu sözleşmelerle almakta oldukları
yukarıda belirlenen ücret toplamından daha az olanlara aradaki fark,
kademe ilerlemesi, derece yükselmesi, katsayı artışı vesair ödemelerdeki
artış ve ilavelerle giderilinceye kadar tazminat olarak ödenmeye devam
olunur.

**(Ek: 17/8/1983 - 2880/34 md.)** 30/9/1982 tarihinde 506 sayılı Sosyal
Sigortalar Kanununa göre yaşlılık aylığı bağlanmasına hak kazanan
personelden 30/9/1983 tarihine kadar Sosyal Sigortalar Kurumuna
başvurarak ayrılanlar hakkında , 30/9/1982 tarihindeki kazınılmış
hakları dikkate alınarak iş mevzuatına göre işlem yapılır. Ancak, bu
gibilerin 30/9/1982 tarihi ile emeklilik için başvurdukları tarih
arasında geçen hizmetleri, primlerinin ödenmesi kaydıyla, 506 sayılı
Sosyal Sigortalar Kanununa tabi olarak geçmiş sayılır.

**Geçici Madde 20 – **Öğretim üyelerinin emeklilik yaş haddi 1982 yılı
için 70, 1983 yılı için 69, 1984 yılı için 68 yaşını doldurdukları
tarihtir.

**Geçici Madde 21 – (Mülga : 27/5/1988 - 3455/3 md.)**

**Geçici Madde 22 – **Bu kanunun yürürlüğe girdiği tarihten itibaren bir
yıl içinde bu kanun kapsamına giren öğretim üyelerinin daimi veya kısmi
statüde görev yapmaları konusunda tercihlerini yapmaları istenir.
Tercihlerini belirtenlerin atamaları bu kanun hükümlerine göre yapılır.
Tercihlerini yapamayanların kurumları ile ilişikleri kesilir.

5387

**Geçici Madde 23 – (Değişik: 24/9/1982 - 2708/2 md.) **

T.C. Emekli Sandığı Kanununa göre emeklilik aylığı bağlanmış olup da 6
Kasım 1981 tarih itibariyle bu Kanunda belirtilen Üniversitelerde
sözleşmeli olarak çalışan öğretim elemanları ile diğer idari personel
30/9/1983 tarihine kadar sahip oldukları statü içinde hizmetlerine devam
edebilirler. Bu tarihten sonra genel hükümlere tabi olurlar.

**Geçici Madde 24 – **Bu kanunun yayımı tarihinde yürürlükte bulunan
döner sermaye yönetmelikleri ile Orta Doğu Teknik Üniversitesi
Uygulamalı Araştırmalar Yönetmeliğinin uygulanmasına bu kanun esaslarına
göre, Yükseköğretim Kurulunca çıkarılacak döner sermaye yönetmeliği
yürürlüğe girinceye kadar devam olunur

**Geçici Madde 25 – **Orta Doğu Teknik Üniversitesinde, 1981 mali yılı
bütçe uygulamasına bu kanun gereklerine göre 1982 mali yılı başına kadar
devam edilir.

**Geçici Madde 26 – **Öncelikle üniversite öğretim elemanlarının
ihtiyacını karşılamak üzere, planlanan üniversite yerleşim alanları
içinde veya yakınında toplu lojman yapımı maksadıyla 1982 mali yılından
itibaren ilgili bütçelere on yıl süre ile yeterli ödenek konulur. Bu
ödeneklerin üniversiteler arasında dağılımında, gelişmekte olan veya
ihtiyaç içinde bulunan yörelerdeki üniversitelere öncelik verilir.

**Geçici Madde 27 – **"Üniversitelerarası Öğrenci Seçme ve Yerleştirme
Merkezi" Yükseköğretim Kurulunun kurulmasını müteakip yönetimi ile
taşınır ve taşınmaz malları, her türlü hak ve yükümlülükleri, personeli
ve kadrosuyla birlikte Yükseköğretim Kuruluna devredilir ve bağlanır.

**Geçici Madde 28 – **Bu kanunun yürürlüğe girdiği tarihte mevcut olan
akademi, fakülte, enstitü ve yüksekokulların durumları, bu kanuna göre
Yükseköğretim Kurulunun kurulmasını müteakip, bu kurulca incelenerek,
bunların üniversiteye donüştürülmeleri veya üniversitelere veya
bakanlıklara bağlanmaları, üniversitelerin içerisinde fakülte, enstitü
veya yüksekokul halinde teşekkül ettirilmeleri veya kaldırılmaları
hususları tespit edilerek, gerekli yasal düzenlemeler yapılmak üzere bu
kanunun yürürlüğe girdiği tarihten itibaren altı ay içerisinde Milli
Eğitim Bakanlığına sunulur. Bu kuruluşların 1982 - 1983 eğitim-öğretim
yılında yeni hüviyetleri ile eğitim - öğretime başlamaları için gerekli
önlemler alınır.

**Geçici Madde 29 – (29/2/1984 tarih ve 2984 sayılı Kanunla eklenen
numarasız Geçici madde olup, teselsül için numaralandırılmıştır.)**

1976 - 1977 eğitim - öğretim yılı başından 1963 - 1964 eğitim - öğretim
yılı sonuna kadar yükseköğretim kurumlarının hazırlık sınıfı, önlisans
ve lisans, eğitim - öğretim programları ile yüksekokulların (2809 sayılı
Kanunla adı ve yapısı değiştirilen yükseköğretim kurumlarının
öğrencileri dahil) herhangi bir sınıfından kaydı silinen veya silinme
durumuna gelen veya kendi isteği ile ayrılan öğrencilerin bu Kanunun
yürürlüğe girdiği tarihten itibaren üç ay içinde ilgili üniversiteye
başvurmaları halinde, ayrılmış bulundukları eğitim - öğretim
programlarına bıraktıkları yerden devam etmek üzere bu Kanun hükümleri
çerçevesinde kayıtları yenilenir. Ancak, 1983 - 1984 eğitim - öğretim
yılı sonunda ilişkileri kesilenler ise ilişkileri kesildiği tarihten
itibaren bir hafta içerisinde kayıtlarını yenileyebilmek için müracaat
edebilirler.

Bu öğrencilerin derslere ve ilgili programlara intibakları daha önce
başardıkları dersler dikkate alınarak, Yükseköğretim Kurulunun
belirleyeceği esaslar içerisinde ilgili üniversite tarafından yapılır.
Bu suretle öğrencinin intibak ettirildiği sınıf ve sömestreden önceki
eğitim - öğretim süreleri, ayrıldığı sınıf ve sömestredeki normal
öğrencinin o sınıf veya sömestreye gelinceye

5388

kadar geçirdiği eğitim - ögretim süresine eşit kabul edilir. Bundan
sonra o sınıf veya sömestrede okuyan öğrencilerin tabi oldukları
mevzuata uyarak öğrenimlerine devam ederler.

Bu Kanun hükümlerine göre ilgili üniversitelere başvuran öğrencilerin
hangi ders yılında öğrenime başlayacakları, Kanunun yürürlüğe girdiği
tarihten itibaren 6 ay içinde ilgili üniversitelerce ögrencilere
bildirilir. Ancak ilişiği 1983 - 1984 oğretim yılı içinde kesilen veya
kesilme durumuna gelen ögrencilerin bir hafta içinde müracaatları
halinde, müracaatlarını müteakip bir hafta içinde durumları karara
bağlanır ve öğrenimlerine imkan sağlanır. İlişiği 1983 - 1984 eğitim -
öğretim yılı sonunda kesilenler için ise üniversiteler, ilişik kesilme
tarihinden itibaren iki hafta içinde hangi ders yılında öğrenime
başlayacaklarına karar verilir.

Askerlik süresi gelmiş olanlar bu Kanun hükümlerine göre verilmiş
hakları kullandıkları takdirde tecilli sayılırlar. Ancak, 1111 sayılı
Askerlik Kanunu hükümleri saklıdır. Bu Kanunun yürürlüğe girdiği tarihte
askerlik görevini yapmakta olanlar ile öğrenimleri sırasında yaş haddi
sebebiyle askere alınanlar terhislerinden sonraki ilk ders yılında
öğrenimlerine devam edebilirler. Bunların üç aylık başvurma süresi
terhisleri tarihinden; Yükseköğretim Kurulunca esasları tespit edilecek
mücbir sebepler yüzünden bu haklarını kullanamayacak durumda olanların
üç aylık başvurma süresi ise mücbir sebeplerin kalktığı tarihte başlar
ve bu öğrencilerin hangi ders yılında öğrenime başlayacakları
üniversitelerce 15 gün içinde karara bağlanır ve öğrenciye tebliğ
edilir.

Yukarıdaki hükümlere göre kayıtları yenilenen öğrenciler, izlemiş
oldukları eğitim - öğretim programları açık öğretim programlarında
mevcut olduğu takdirde, kendi istekleri ile bu programlara veya eşdeğer
program yürüten üniversiteye naklen yazılabilirler. Belirli dallarda
öğrencilerin isteği de gözönünde tutularak, dışardan eğitim öğrencisi
(ekstern) olarak yazılmalarına üniversite senatolarınca karar
verilebilir.

1402 sayılı Kanunun uygulanması neticesi kurumlarından ilişiği
kesilenler ile Türk Ceza Kanununun ikinci Kitabının Birinci Babında yer
alan Devletin şahsiyetine karşı işlenen cürümler sebebiyle hüküm
giyenler ve 4/11/1981 tarihinden sonra disiplin cezası- alarak
üniversiteden ilişiği kesilenler bu Kanun hükümlerinden istifade
edemezler.

Bu Kanunun uygulanmasına ilişkin tedbirler Yükseköğretim Kurulu
tarafından alınır. Uygulama ile ilgili yönetmelik iki ay içerisinde
yükseköğretim Kurulu tarafından çıkarılır.

Devam mecburiyeti olan fakülte ve yüksekokulların son sınıfında tek
dersten başarısız duruma düşmüş ögrenciler devam şartı aranmaksızın
sınavlara katılabilirler.

**Geçici Madde 30 – (12/8/1986- KHK - 260/6 md. ile gelen Geçici Madde
hükmü olup madde numarası teselsül ettirilmiştir.)**

Bu Kanun Hükmünde Kararnamenin yürürlüğe girmesinden önce Ankara,
İstanbul, İzmir illeri dışındaki bir üniversitede görevli iken, profesör
olarak bir başka üniversiteye atanan öğretim üyeleri bir yıl içinde
başvurmaları ve önceki kurumlarında boş profesör kadrosunun bulunması
şartıyla profesörlüğe atanmadan önce görev yaptıkları yükseköğretim
kurumlarına dönebilirler.

Ankara, İstanbul ve İzmir dışındaki bir üniversitede doçent olup, bu
Kanun Hükmünde Kararnamenin yurürlüğe girdiği tarihte bir başka
üniversitede profesörlüğe yükseltilmek ve atanmak için başvuranların,
başvurdukları üniversitece yapılmakta olan profesörlüğe yükseltilme ve
atanma işlemleri halen görevli oldukları üniversitenin talebi ve kendi
müracaatları üzerine, kendi kurumlarında yürütülmüş sayılır. Bu
üniversitede boş kadro bulunması şartıyla atamaları ilgili
rektörlüklerinteklifi üzerine Yükseköğretim Kurulunca yapılır.

5388-1

**Geçici Madde 30 – (Ek: 10/12/1988 - 3511/3 md.) **

Bu Kanunun yayımı tarihine kadar disiplin suçu dışında kalan sebeplerle
kurumlarıyla ilişkisi kesilmiş veya kesilme durumuna gelmiş olanlara bu
Kanunun yayımı tarihinden itibaren üç ay içinde; 1988 - 1989
eğitim-öğretim yılı sonunda ilişiği kesilecek olanlara ilişkilerinin
kesildiği tarihten itibaren üç ay içinde ilgili yükseköğretim
kurumlarına müracaat etmeleri şartıyla, ilişiklerinin kesilmesine sebep
olan her ders için açılacak ilk sınav döneminde bir sınav hakkı verilir.
Bunlardan başarılı olanlar, kayıtları yeniden açılmak suretiyle 44 üncü
maddedeki sınırlar içinde öğrenimlerine devam ederler. Durumları 44 üncü
maddedeki sınırlara uymayanların öğrenciliğe intibakları ile ilgili
esaslar Yükseköğretim Kurulu tarafından tespit edilir.

Bulundukları yükseköğretim kurumunun bütün derslerini almış olup birinci
fıkrada verilen sınav hakkını kullandıktan sonra ara sınıf veya son
sınıf derslerinden en fazla üç dersten başarısız olanlara, başarısız
oldukları bu dersler için açılacak ilk sınav döneminde bir sınav hakkı
daha verilir. Bunlardan, uygulamalı dersler dışındaki derslere devam
şartı aranmaz.

İkinci fıkrada verilen hakkı da kullanmak suretiyle mezun olmak için bir
tek dersi kalan son sınıf öğrencileri ile halen tek dersten son sınıfta
bekleyenler, bu dersin açılacak yarı yıl sınavlarına öğrenim harçlarını
ödemek kaydıyla, 1992 yılı sonuna kadar girebilirler. Bu öğrenciler,
öğrencilik haklarından yararlanamazlar.

**Geçici Madde 31 – (Ek:10/12/1988 - 3511/3 md.)**

Fakültelerde ve/veya ilgili enstitülerdelisanüstü eğitime başlamış ancak
daha sonra çeşitli sebeplerle yönetmeliklerde öngörülen süreler içinde
gerekli aşamaları (lisans üstü ders sınavı, yeterlik sınavı ve tez
sınavı gibi) başarı ile tamamlayamayarak kayıtları silinenlere bu
aşamalarda, bu Kanunun yayımı tarihinden itibaren 3 ay içinde
başvurmaları halinde bir hak verilir.

**Geçici Madde 32 – (Ek: 10/12/1988 - 3511/3 md.) **

Gülhane Askeri Tıp Akademisinde okurken bu Kanunun yayımı tarihine kadar
disiplin suçu dışında kalan sebeplerle ilişkisi kesilmiş olanlara da, bu
Kanunun yayımı tarihinden itibaren 3 ay içinde üniversitelerdeki tıp
fakültelerine başvurmaları halinde geçici 30 uncu madde hükümleri
uygulanır.

**Geçici Madde 33 – (Ek: 10/12/1988 - 3511/3 md.) **

Üniversite senatoları 44 üncü maddede öngörülen yönetmeliği, bu Kanunun
yürürlüğe girmesinden itibaren bir ay içinde düzenleyerek yayımlarlar.

**Geçici Madde 34 – (Ek: 22/8/l989 - KHK - 378/12 md.)**

Lisanüstü eğitim-öğretim maksadıyla halen yurt dışında bulunan araştırma
görevlileri hakkında da bu Kanun Hükmünde Kararname'nin 6 ncı maddesi
hükümleri uygulanır.

**Geçici Madde 34 – (Ek:1/11/1990 - 3676/2 md.) **

Bu Kanunun yayımı tarihinde Türkiye Büyük Millet Meclisi üyesi bulunan
doçentlerin, üyeliklerinin sona ermesini izleyen bir yıl içinde,
ayrıldıkları yükseköğretim kurumuna başvurmaları halinde geçici 8 inci
maddenin 4 üncü fıkrası hükmünden yararlanma hakları saklıdır.

**Geçici Madde 35 – (Ek:1/11/1990 - 3676/3 md.) **

Bu Kanunun yayımı tarihine kadar profesörlüğe atanmış veya yüksetilmiş
olanlar, 2547 sayılı Kanunun 36 ncı maddesinin birinci fıkrasında
bulunan 5 yıl kısmi statüye geçememe hükmüne tabi değildirler.

**Geçici Madde 36 – (Ek: 29/5/1991 - 3747/6 md.)**

2547 sayılı Kanunun geçici 8 inci maddesi ile verilen, kadro şartı
aranmaksızın profesörlüğe yükseltilme hakkından yararlanmak üzere 31
Aralık 1989'dan önve müracaat edenlerden bu Kanuna göre profesörlük için
yeniden müracaat ederek talepleri üniversite yönetim kurulunca olumlu
karşılananlar ilgili birimlerdeki profesörlük kadrosuna öncelikle
atanırlar.

5388-2

**Geçici Madde 37 – (Ek: 29/5/1991 - 3747/6 md.)**

1985/1986 eğitim-öğretim yılından bu Kanunun yayımı tarihine kadar
disiplin suçu dışında kalan sebeplerle kurumlarıyla ilişkisi kesilmiş
veya kesilme durumuna gelmiş olanlara bu Kanunun yayımı, 1990/1991
eğitim-öğretim yılı sonunda ilişiği kesilecek olanlara ilişkilerinin
kesildiği tarihten itibaren iki ay içinde ilgili yükseköğretim
kurumlarına başvurmaları şartıyla ilişkilerinin kesilmesine sebep olan
her ders için bir sınav hakkı verilir. Sınavlar başvuru tarihini izleyen
iki ay içinde yapılacak şekilde ilgili yükseköğretim kurumunca ilan
edilir ve uygulanır. Bu sınavlarda başarılı olamayanlara başarılı
olamadıkları dersler için bir bütünleme sınavı hakkı verilir. Bütünleme
sınavları ilk sınavı izleyen iki ay içinde yapılır. Bunlardan başarılı
olanlar, kayıtları yeniden açılmak suretiyle 44 üncü maddedeki sınırlar
içinde öğrenimlerine devam ederler. Durumları 44 üncü maddedeki
sınırlara uymayanların öğrenciliğe intibakları ile ilgili esaslar
Yükseköğretim Kurulu tarafından tespit edilir.

Bulundukları yükseköğretim kurumunun bütün derslerini almış olup birinci
fıkrada verilen sınav hakkını kullandıktan sonra ara sınıf veya son
sınıf derslerinden en fazla üç dersten başarısız olanlara, başarısız
oldukları bu dersler için açılacak ilk sınav döneminde bir sınav hakkı
daha verilir. Bunlardan, uygulamalı dersler dışındaki derslere devam
şartı aranmaz.

İkinci fıkrada verilen hakkı da kullanmak suretiyle mezun olmak için bir
tek dersi kalan sınıf öğrencileri ile halen tek dersten son sınıfta
bekleyenler, bu dersin açılacak yarıyıl sınavlarına öğrenim harçlarını
ödemek kaydıyla, 1995 yılı sonuna kadar girebilirler. Bu
öğrenciler,öğrencilik haklarından yararlanamazlar.

Gülhane Askeri Tıp Akademisinde okurken 1985/1986 eğitim-öğretim
yılından bu Kanunun yayımı tarihine kadar disiplin suçu dışında kalan
sebeplerle ilişkisi kesilmiş olanlara da bu Kanunun yayımı tarihinden
itibaren iki ay içinde üniversitelerdeki tıp fakültelerine başvurmaları
halinde bu madde hükümleri uygulanır.

**Geçici Madde 38 – (Ek:29/5/1991 - 3747/6 md.)** Fakültelerde veya
ilgili enstitülerde lisansüstü eğitime başlamış, ancak daha sonra
çeşitli sebeplerle yönetmeliklerde öngörülen süreler içinde gerekli
aşamaları (Lisansüstü ders sınavı, yeterlik sınavı ve tez sınavı gibi)
başarı ile tamamlayamayarak kayıtları silinmiş olanlara bu aşamalarda,
bu Kanunun yayımı tarihinden itibaren iki ay içinde başvurmaları halinde
bir hak verilir.

**Geçici Madde 39 – (Ek:29/5/1991 - 3747/6 md.) **

Üniversite harçlarını ödemeyenlerden bu Kanunun yayımı tarihinden
itibaren üç ay içinde borçlarını ödemeleri halinde gecikme zammı ve
faizi alınmaz.

**Geçici Madde 40 – (Ek: 21/5/1992 - 3804/1 md.)**

Halen eğitim ve öğretim yapan kurumlarda 1980-1981 eğitim-öğretim
yılından bu Kanunun yayımı tarihine kadar her ne sebeple olursa olsun
kurumlarıyla ilişkisi kesilmiş veya kesilme durumuna gelmiş olanlara bu
Kanunun yayımı tarihinden, 1991-1992 eğitim-öğretim yılı sonunda ilişiği
kesilecek olanlara ilişkilerinin kesildiği tarihten itibaren iki ay
içinde ilgili yükseköğretim kurumlarına başvurmaları şartıyla
ilişkilerinin kesilmesine sebep olan her ders için bir sınav hakkı
verilir. Sınavlar başvuru tarihini izleyen iki ay içinde yapılacak
şekilde ilgili yükseköğretim kurumunca ilan edilir ve uygulanır. Bu
sınavlarda başarılı olamayanlara başarılı olamadıkları dersler için bir
bütünleme sınavı hakkı verilir. Bütünleme sınavları ilk sınavı izleyen
iki ay içinde yapılır. Yönetmeliklerinde başarılı sayılabilmeleri için
öngörülen not ortalamalarını sağlayamamaları sebebiyle kurumlarıyla
ilişkileri kesilmiş veya 1991-1992 eğitim-öğretim yılında kesilecek
olanlara,not ortalamasını yükseltmek üzere diledikleri dersler için bir
sınav ve bir bütünleme sınavı hakkı verilir.

Bu sınavlarda başarılı olanlar, kayıtları yeniden açılmak suretiyle, 44
üncü maddedeki sınırlar içinde öğrenimlerine devam ederler. Durumları 44
üncü maddedeki sınırlara uymayanların öğrenciliğe intibakları ile ilgili
esaslar Yükseköğretim Kurulu tarafından tesbit edilir.

**Geçici Madde 41 – (Ek: 17/2/1993 - 3865/2 md.)** Bu Kanunun 30 uncu
maddesinde öğretim üyeleri için öngörülen emeklilik yaşı, 1992 yılında
kurulan veya daha sonra kurulacak olan yeni üniversiteler veya Yüksek
Teknoloji Enstitülerinde görev almaları şartıyla 1998 yılı sonuna kadar
72 yaşın doldurulduğu tarihtir.

5388-3

**Geçici Madde 42 – (Ek: 6/5/1993 - 3908/2 md.) **

1992-1993 eğitim-öğretim yılı dahil olmak üzere öğrenci katkı payını
ödeyemedikleri için okudukları yükseköğretim kurumları ile ilişkileri
kesilen öğrencilerin, üç ay içinde öğrenci katkı paylarını yatırmak
şartıyla, kayıtları yapılır; öğrencilik hakları kaldıkları yerden devam
eder ; İlişkilerinin kesildiği süreler öğrenim süresine dahil edilmez.Bu
öğrencilerden gecikme zammı ve faiz alınmaz.

44 üncü maddede yapılan değişiklikten yararlanmak üzere 1991-1992
eğitim- öğretim yılı sonunda her ne suretle olursa olsun okullarından
ilişiği kesilen öğrencilere, ilişiklerinin kesilmesine sebep olan
dersler için iki sınav hakkı verilir. Sınavlar başvuru tarihinden
itibaren iki ay içinde ilgili Yüksek Öğretim Kurumu tarafından ilan
edilir ve uygulanır.

Gülhane Askeri Tıp Akademesinde okurken bu Kanunun yayımı tarihine
kadar, her ne sebeple olursa olsun, ilişkisi kesilmiş olanlar bu Kanunun
yayımı tarihinden itibaren üç ay içinde başvurmaları halinde
Yükseköğretim Kurulunca okuyacakları tıp fakülteleri belirlenir.
Belirlenen Tıp Fakültesince intibakları yapılır ve bu öğrenciler 2547
sayılı Kanunun geçici 40 ncı maddesi ve bu Kanun hükümlerinden diğer
öğrenciler gibi yararlanırlar.

**Geçici Madde 43 – (Ek: 7/6/1995 - 4111/3 md.)**

44 üncü maddede yapılan değişiklikten yararlanmak üzere (hazırlık ve ara
sınıflar dahil bütün sınıflarda), 1981-1982 eğitim-öğretim yılından
başlamak üzere bu Kanunun yayımı tarihine kadar her ne sebeple olursa
olsun (kendi isteği ile ayrılanlar dahil) okullarından ilişiği kesilen
öğrencilere (öğrenci katkı payını ödeyemedikleri için ilişiği kesilenler
dahil), ilişkilerinin kesilmesine sebep olan bütün dersler için iki
sınav hakkı verilir. Sınavlar başvuru tarihinden itibaren iki ay içinde
ilgili yükseköğretim kurumu tarafından ilan edilir ve uygulanır. Bu
sınavlarda başarılı olanlar kayıtları yeniden açılmak suretiyle 44 üncü
maddedeki sınırlar içinde öğrenimlerine devam ederler.

Yüksek lisans (master - doktora) öğrenimini görürken, her ne sebeple
olursa olsun (kendi isteği ile ayrılanlar dahil) 1981 -1982
eğitim-öğretim yılından başlamak üzere bu Kanunun yayımı tarihine kadar
ilişiği kesilen veya yönetmeliklerinde öngörülen süreler içerisinde
öğrenimlerini tamamlayamayanlara başarısız oldukları dersler (yeterlik
imtihanına girme, master veya doktora tezi dahil) için iki sınav hakkı
tanınır. Bütün derslerden başarılı oldukları halde yönetmeliklerinde
öngörülen not ortalamasını tutturamadıkları veya doktora sınavına
giremediklerinden kaydı silinen öğrencilere diledikleri üç dersten iki
sınav hakkı tanınır (doktora dahil).

1992-1993 eğitim-öğretim yılından başlamak üzere Gülhane Askeri Tıp
Akademisinde okurken bu Kanunun yayımı tarihine kadar başarısızlıkları
nedeni ile ilişiği kesilmiş olanlar bu Kanunun yayımı tarihinden itibaen
3 ay içerisinde başvurmaları halinde Yükseköğretim Kurulunca
okuyacakları tıp fakülteleri belirlenir. Belirlenen Tıp fakültelerince
intibakları yapılır ve bu öğrenciler 2547 sayılı Kanunun geçici 40 ıncı
maddesi ve bu Kanunun hükümlerinden diğer öğrenciler gibi yararlanırlar.

Lisans ve lisanüstü öğrencilerinin,bu Kanunun yayımı tarihinden itibaren
üç ay içerisinde ilgili Yükseköğretim Kurumuna başvurmaları şarttır.

**Geçici Madde 44 – (Ek: 14/5/1997 - 4249/3 md.)**

Devamlı statüye atanmış olup kısmi statüye geçmek için vaki talepleri
redredilmiş bulunan profesör ve doçentler, üniversitede bu akademik
kadroların birinde devamlı statüde beş yıl çalışmış olmaları kaydı ile
bu Kanunun yürürlük tarihinden itibaren üç ay içinde kısmi statüye geçme
talebinde bulunabilirler.

5388-4

**Geçici Madde 45 – (Ek: 14/8/1997 - 4305/1 md.)**

1994-1995 eğitim-öğretim yılından başlamak üzere Gülhane Askeri Tıp
Akademisinde okurken bu Kanunun yayımı tarihine kadar her ne sebeple
olursa olsun okullarından ilişiği kesilmiş olanların (yargıya intikal
etmiş disiplin suçu nedeniyle ilişiği kesilenler hariç), bu Kanunun
yayımı tarihinden itibaren üç ay içerisinde başvurmaları halinde,
Yükseköğretim Kurulunca okuyacakları tıp fakülteleri belirlenir.
Belirlenen tıp fakültelerince intibakları yapılır ve bu öğrenciler 2547
sayılı Kanunun geçici 40 ıncı maddesi ve ilgili hükümlerinden diğer
öğrenciler gibi yararlanırlar.

Halen eğitim ve öğretim yapan kurumlarda; bu Kanunun yayımı tarihine
kadar her ne sebeple olursa olsun kurumları ile ilişkisi kesilmiş veya
kesilme durumuna gelmiş olanlara (master ve doktora öğrencileri dahil)
bu Kanunun yayımı tarihinden, 1996-1997 eğitim-öğretim yılı sonunda
ilişiği kesilecek olanlara ilişkilerinin kesildiği tarihten itibaren iki
ay içinde ilgili yükseköğretim kurumlarına başvurmaları şartıyla
ilişkilerinin kesilmesine sebep (vizeli veya vizesiz) olan her ders için
iki sınav hakkı verilir. Sınavlar başvuru tarihini izleyen iki ay içinde
yapılacak şekilde ilgili yükseköğretim kurumunca ilan edilir ve
uygulanır. Bu sınavlarda başarılı olmayanlara başarılı olamadıkları
dersler için bir bütünleme hakkı verilir. Bütünleme sınavları ilk sınavı
izleyen iki ay içinde yapılır.

**Geçici Madde 46 – (Ek: 22/6/2000 - 4584/2 md.)**

Yükseköğretim kurumlarında; hazırlık ve ara sınıflar dahil bütün
sınıflarda ön lisans ve lisans düzeyinde öğrenim yapan öğrencilerden, 12
Eylül 1980 tarihinden 1999-2000 öğretim yılı sonuna kadar, her ne
sebeple olursa olsun ilişkileri kesilmiş veya kesilme durumuna gelmiş
öğrencilere ilişkilerinin kesilmesine sebep olan bütün dersler için
devam, iki sınav ve bütünleme hakkı verilir (Öğrenciler, daha önce
başarısız oldukları kaldırılan derslerin yerine kurumlarınca konulacak
muadil başka derslerden sınava girerler.). Öğrencilerin bu sınavlarda
başarılı olmaları halinde öğrenciliğe intibakları yapılır. Öğrenciler,
öğrencilik haklarının devamı için yürürlükteki kanun ve kanunlara uygun
ilgili mevzuata uymak zorundadır.

Birinci fıkradaki haklar saklı kalmak kaydıyla, uygulamalı
eğitim-öğretim yapan okullardan ayrılan öğrencilere, devam edemedikleri
dersler ve uygulamalar için ilgili yükseköğretim kurumunca devam imkanı
sağlanır. Bu öğrenciler için yönetmeliklerindeki devam şartını
tamamladıktan sonra Kanunun öngördüğü sınav süresi başlar.

Sınıf geçme sistemi uygulayan yükseköğretim kurumlarında en çok üç
dersten başarısız olup bir üst sınıfa geçemeyen öğrencilere; üst sınıfa
devam etme ve alt sınıfta başarısız oldukları dersler için iki sınav ve
bir bütünleme hakkı verilir.Not ortalaması sebebiyle sınıf geçemeyen
veya mezun olamayan öğrencilere, istedikleri üç dersten not yükseltmek
için bir sınav hakkı tanınır.

2547 sayılı Kanunda öngörülen azami öğrenim sürelerini doldurdukları
için, kurumları ile ilişkileri kesilen öğrencilere; alamadıkları dersler
için, bir defaya mahsus olmak üzere devam etme ve sınav hakkı tanınır.
Bu öğrencilere normal öğrenim sürelerine ilave olarak iki yıl ek süre
verilir. Öğrenimlerine devam eden öğrencilerden dönem veya yıl kaybetme
durumunda olanlar da bu haktan yararlanırlar. Bu öğrencilere istemeleri
halinde derslere devam hakkı tanınır. Bunlardan ara sınav şartı
istenmez.Diğer öğrencilerle birlikte final ve bütünleme sınavlarına
girerler.

5388-5

Sınavlara girecek öğrencilerin hakları, hukuk dışı herhangi bir sebeple
engellenemez. Belirtilen müracaat süreleri içeresinde askerlik süresi
gelmiş olanlar, bu Kanun hükümlerine göre verilmiş hakları kullandıkları
takdirde tecilli sayılırlar. Halen askerlik görevini yapmakta olanların
terhislerinden sonraki iki ay içerisinde müracaat hakları saklıdır.
Gözlem altında veya tutuklu bulunanlar, bu hallerinin sona ermesini
takip eden iki ay içerisinde müracaat ettikleri takdirde, bu Kanun
hükümleri çerçevesinde haklarını kullanabilirler.

Üniversitelerin çeşitli bölümlerinde ve konservatuvarlarda dışarıdan
bitirme sınavlarına girerek öğrenimlerine devam eden ancak bu sınavların
kaldırılması ile okullarını betirememiş veya başarısız duruma düşmüş
öğrenciler de bu Kanunda diğer öğrencilere tanınan sınav haklarından
yararlanırlar.

1997-1998 eğitim-öğretim yılından başlamak üzere Gülhane Askeri Tıp
Akademisinde okurken bu Kanunun yayımı tarihine kadar her ne sebeple
olursa olsun ilişiği kesilmiş olanların (yargıya intikal etmiş ve
disiplin suçu nedeniyle ilişiği kesilenler hariç) bu Kanunun yayımı
tarihinden itibaren iki ay içerisinde başvurmaları halinde,
Yükseköğretim Kurulunca, okuyacakları tıp fakülteleri belirlenir.
Belirlenen tıp fakültelerince intibakları yapılan öğrenciler, 2547
sayılı Kanunun geçici 40 ıncı maddesinin ilgili hükümlerinden diğer
öğrenciler gibi yararlanırlar.

Yukarıdaki haklardan yararlanmak isteyenlerin bu Kanunun yayımı
tarihinden itibaren iki ay içerisinde ilgili yükseköğretim kurumuna
başvurmaları şarttır.

**Geçici Maddde 47 – (Ek: 22/6/2000 - 4584/2 md.)**

1988-1989 öğretim yılından 2000 yılı sonuna kadar, lisansüstü öğrenim
görürken, her ne sebeple olursa olsun kurumları ile ilişiği kesilen
öğrencilere başarısız olduğu dersler için iki sınav hakkı; yüksek lisans
öğrencileri için bir yıl, doktora öğrencileri için iki yıl tez hazırlama
süresi verilir. Ayrıca 1996-1997 öğretim yılı başlangıç tarihine kadar
yabancı dil sınavına giremeyenler ve ilgili kanunun yürürlük tarihine
kadar yabancı dil şartını yerine getirmeyerek kaydı silinen öğrenciler,
yeniden kayıt yaptırabilirler. Doktora yeterlilik sınavına girebilmek
için, yabancı dil sınavında başarısız olanlara üç sınav hakkı tanınır.

Yardımcı doçentlik kadrosunda görev yapan öğretim elemanlarının çalışma
sürelerindeki sınırlama kaldırılmıştır.

1996 yılından itibaren yüksek lisans ve doktora yabancı dil sınavında
100 puan üzerinden 50 (elli) ve daha yukarı, doçentlik yabancı dıl
sınavında ise 65 (altmışbeş) ve daha yukarı puan veya Üniversitelerarası
Kurul tarafından kabul edilen ve Yükseköğretim Kurulu tarafından
uluslararası alanda geçerli sayılan diğer yabancı dil sınavlarından
bunlara denk puan alanlar başarılı sayılırlar.

Lisansüstü öğrencilik sıfatını yeniden kazananlar, bu hakkı kazandıkları
tarihten itibaren araştırma görevlisi olanlar, araştırma görevliliği
kadrosuna yeniden atanırlar. Çalıştıkları üniversitenin bulunduğu şehir
dışındaki başka bir üniversitede lisansüstü eğitim-öğretim programına
kayıtlı iken, kayıt-kabul işlemlerinden sonra yürürlüğe girmiş
Yükseköğretim Kurulu karar ve talimatlarına göre kaydı silinenler, bu
Kanunun yürürlüğe girdiği tarihten itibaren iki ay içinde müracaat
etmeleri halinde öğrenimlerine kaldıkları yerden devam ederler.Bu
Kanundan yararlanmak üzere müracaat eden öğrencilerden askerlik erteleme
süreleri sona erenlerin askerlikleri, bir defaya mahsus olmak üzere bir
yıl daha ertelenir.

1988-1989 öğretim yılından 2000 yılı sonuna kadar; sanatta yeterlilik,
tıp fakülteleri veya tıpta uzmanlık alanlarında başarısız olanlara,
kendi isteği ile ayrılanlara veya eğitimini kesintiye uğratanlara,
istemeleri halinde, başarısız oldukları derslerden laboratuvar ve
uygulamalı derslere devam ve ayrıca eksik rotasyonlarını tamamlamaları
şartı ile iki sınav hakkı tanınır.

Yurt dışına yüksek lisans ve doktora yapmak üzere gönderilen, yurt
dışında yüksek lisans ve doktora için kalmaları gereken süre içerisinde
her ne sebeple olursa olsun çalışmanın hangi aşamasında olursa olsun
Türkiye’ye dönmüş veya çağrılmış olanlar veya yurt dışında kalması
gereken süre dolduğu için geri gelmek zorunda kalan ve Türkiye’de
görevleri ile ilişkileri kesilen öğrencilere; iki, doktora eğitimi için
dört yarı yıl Yükseköğretim Kurulunun Türkiye’de belirleyeceği
üniversitelerde öğrenimlerine devam hakkı tanınır.

Yukarıdaki haklardan yararlanmak isteyenlerin bu Kanunun yürürlük
tarihinden itibaren kurumlarına iki ay içerisinde müracaatları şarttır.

5388-6

**Geçici Madde 48 – (Ek: 22/6/2000 - 4584/2 md.)**

1989-1990 eğitim-öğretim yılı başından, bu Kanunun yürürlüğe girdiği
tarihe kadar, yükseköğretim kurumlarının hazırlık sınıfı, önlisans ve
lisans eğitim-öğretim programları ile yüksekokulların herhangi bir
sınıfında kayıtlı öğrencilerin, 2547 sayılı Yüksek ÖğretimKanunu ve bu
Kanuna atıf yapan Yüksek Öğretim Kurumları Öğrenci DisiplinYönetmeliği
hükümlerine göre aldıkları disiplin cezaları, bütün sonuçları ile
kaldırılmıştır. Bunların sicil dosyalarındaki cezai kayıtlar,
ilgililerin müracaatı aranmaksızın dosyalarından çıkarılır.

**Geçici Madde 49 – (Ek: 21/2/2001 - 4629/5 md.)**

Yükseköğretim Kurulu Öğrenci Seçme ve Yerleştirme Merkezi Fonunun her
türlü gelir ve gideri, nakit bakiyesi, demirbaşları, kadrosuyla birlikte
personeli, taşınır ve taşınmaz malvarlıkları, alacakları, borçları ve
yükümlülükleri ÖSYM Döner Sermaye İşletmesine devredilmiştir. ÖSYM Döner
Sermaye İşletmesi için ilk sermaye olarak öngörülen bir trilyon lira,
devredilen nakit bakiyesinden karşılanır.

**Geçici Madde 50-** **(Ek: 15/3/2005-5316/1 md.)**

Yükseköğretim kurumlarının hazırlık ve diğer bütün sınıflarında ön
lisans ve lisans düzeyinde öğrenim yapan öğrencilerden, 29.6.2000
tarihinden bu Kanunun yürürlüğe girdiği tarihe kadar -kendi isteği ile
ilişiği kesilenler dahil- her ne sebeple olursa olsun ilişikleri
kesilmiş öğrencilere ilişiklerinin kesilmesine neden olan bütün dersler
için bir öğretim yılı devam ve üç sınav hakkı verilir. Öğrenciler, daha
önce başarısız oldukları dersler programdan çıkarılmış ise bu derslerin
yerine kurumlarınca belirlenecek başka derslerden sınava girerler ve bu
sınavlarda başarılı olmaları halinde öğrenciliğe intibakları yapılır.

Birinci fıkradaki haklar saklı kalmak kaydıyla, uygulamalı
eğitim-öğretim yapan okullardan ayrılan öğrencilere, devam edemedikleri
dersler ve uygulamalar için ilgili yükseköğretim kurumunca devam imkânı
sağlanır. Bu öğrenciler için Kanunun öngördüğü sınav süreci ilgili
yönetmeliklerdeki devam şartını tamamladıktan sonra başlar.

Sınıf geçme sistemi uygulayan yükseköğretim kurumlarında en çok üç
dersten başarısız olup bir üst sınıfa geçemeyen öğrencilere; üst sınıfa
devam etme ve alt sınıfta başarısız oldukları dersler için üç sınav
hakkı verilir. Not ortalaması sebebiyle sınıf geçemeyen öğrencilere de
bir üst sınıfa devam etme ve istedikleri üç dersten not yükseltmek için
bir sınav hakkı tanınır; mezun olamayan öğrencilere ise istedikleri üç
dersten not yükseltmek için bir sınav hakkı tanınır.

2547 sayılı Kanunda öngörülen azamî öğrenim sürelerini doldurdukları
için, kurumları ile ilişikleri kesilen öğrencilere; alamadıkları dersler
için, bir defaya mahsus olmak üzere bir yıl devam etme ve sınav hakkı
tanınır.

Yükseköğretim Kurulu tarafından yürütülen denklik işlemlerine esas olmak
üzere yapılan seviye tespit sınavlarında başarısız olan öğrencilere ek
bir sınav hakkı verilir.

Müracaat süreleri içerisinde askerlik zamanı gelmiş olanlar, bu Kanun
hükümlerine göre verilmiş hakları kullandıkları takdirde tecilli
sayılırlar. Halen askerlik görevini yapmakta olanların terhislerinden
sonraki iki ay içinde müracaat hakları saklıdır. Gözlem altında veya
tutuklu bulunanlar, bu hallerinin sona ermesini takip eden iki ay içinde
müracaat ettikleri takdirde, bu Kanun hükümleri çerçevesinde haklarını
kullanabilirler.

Yukarıdaki haklardan yararlanmak isteyenlerin bu Kanunun yayımı
tarihinden itibaren iki ay içinde ilgili yükseköğretim kurumuna
başvurmaları şarttır.

**Geçici Madde 51- (Ek: 15/3/2005-5316/1 md.)**

29.6.2000 tarihinden bu Kanunun yürürlüğe girdiği tarihe kadar,
lisansüstü öğrenim görürken, her ne sebeple olursa olsun kurumları ile
ilişiği kesilen öğrencilere başarısız oldukları dersler ve yeterlilik
için iki sınav hakkı; yüksek lisans öğrencileri için bir yıl, doktora
öğrencileri için iki yıl tez hazırlama süresi verilir. Doktora yeterlik
sınavına girebilmek için yabancı dil sınavında başarısız olanlara iki
sınav hakkı tanınır.

29.6.2000 tarihinden bu Kanunun yürürlüğe girdiği tarihe kadar; sanatta
yeterlilik veya tıpta uzmanlık alanlarında başarısız olanlara, başarısız
oldukları derslerden laboratuvar ve uygulamalı derslere devam ve eksik
rotasyonlarını tamamlamaları şartı ile iki sınav hakkı tanınır.

Yukarıdaki haklardan yararlanmak isteyenlerin bu Kanunun yürürlük
tarihinden itibaren iki ay içinde kurumlarına müracaatları şarttır.

5388-7

**Geçici Madde 52- (Ek: 29/6/2006-5535-2 md.)**

Kısmî statüde görev yapanlara 15/3/2004 tarihinden önceki dönem için
ödenmiş olan makam ve görev tazminatları geri alınmaz; ödendiği halde
herhangi bir nedenle geri alınanlara geri alınan tutar iade edilir.
Bunlara, 15/1/2003 ile 14/3/2004 tarihleri arasındaki dönem için
ödenmeyen makam ve görev tazminatları, müstahak olunan tarihteki
miktarlar üzerinden ödenir.

**Geçici Madde 53- (Ek: 29/6/2006-5535-2 md.)**

33 üncü maddeye göre lisansüstü eğitim-öğretim amacıyla yurt dışına
gönderilenler ile 35 inci maddeye göre yurt içinde başka bir
üniversiteye lisansüstü eğitim-öğretim amacıyla gönderilenlerden veya
üniversitelerinde görev yapanlardan bu maddenin yürürlüğe girdiği tarihe
kadar;

a\) Lisansüstü eğitim-öğretim amacıyla yurt dışında kalmaları gereken
süre içerisinde öğrenimlerini tamamlayamamaları nedeniyle kadroları ile
ilişikleri kesilenlerden veya ilişiği kesilmeyip devam edenler ile başka
bir kamu kurumuna naklen atananlardan,

b\) Eğitimin herhangi bir aşamasında, her ne sebeple olursa olsun
Türkiye'ye çağrılmış olanlardan,

c\) Lisansüstü eğitim-öğretim amacıyla yurt içindeki başka bir
üniversitede kalmaları gereken süre içerisinde öğrenimlerini
tamamlayamamaları nedeniyle kadroları ile ilişikleri kesilenlerden,

d\) Eğitimlerinin herhangi bir aşamasında istifa etmiş olmaları nedeniyle
kadrolarıyla ilişikleri kesilenler, sürelerinin bitiminde mecburi
hizmetlerini tamamlamak üzere görevlerine başlamayıp çekilmiş sayılanlar
ile görevlerine başlayıp da yükümlü bulundukları mecburi hizmetini
bitirmeden görevlerinden ayrılanlardan,

e\) Herhangi bir üniversitede görev yaparken yeniden atanmamak suretiyle
üniversite ile ilişiği kesilenlerden,

en az yüksek lisans (master) eğitimini başarıyla tamamlamış olanlar; bu
maddenin yürürlüğe girdiği tarihten itibaren üç ay içerisinde
Yükseköğretim Kuruluna müracaat etmeleri halinde, 657 sayılı Devlet
Memurları Kanununun 48 inci maddesinde belirtilen genel şartları
taşımaları kaydıyla, Yükseköğretim Kurulunca atanmalarının uygun
bulunması üzerine müracaat tarihinden itibaren üç ay içerisinde,
(öncelikle daha önce kadrolarının bulunduğu kurumlar olmak üzere)
Kurulun belirleyeceği yükseköğretim kurumlarındaki durumlarına uygun
öğretim elemanı kadrolarından birine atanabilirler.  Bunlardan durumları
yukarıdaki (a), (b), (c), (d) ve (e) bentlerine uyanlar için kullanılmak
üzere yılda bir defa yapılmasına ilişkin sınırlamaya tâbi olmaksızın 78
sayılı Kanun Hükmünde Kararnamenin ek 1 inci maddesi hükmü uyarınca
Bakanlar Kurulu kararıyla ihtiyaca göre öğretim elemanları kadrolarında
unvan ve derece değişiklikleri yapılabilir. Yükseköğretim Kurulunca
atanması uygun görülmeyenler altmış gün içerisinde yargı yoluna
başvurabilirler. Yükseköğretim Kuruluna başvurmayanlar ile Yükseköğretim
Kurulunca ataması uygun görülmeyenlerden, yargı yoluna müracaat
etmeyenler ve yargı kararı ile öğretim elemanı olarak atanmaları uygun
görülmeyenler ise bu Kanunun yürürlüğe girdiği tarihten itibaren  bir
yıl içerisinde Devlet Personel Başkanlığına müracaat ederler. Bunlar,
personel ihtiyacı dikkate alınarak anılan Başkanlıkça belirlenecek kamu
kurum ve kuruluşlarının boş memur kadrolarına sınav şartı aranmaksızın
ve açıktan atamaya ilişkin sınırlamalara tâbi tutulmaksızın altı ay
içinde atanırlar.

5388-8

Ancak bunlardan yüksek lisans eğitimini başarıyla tamamlayamamış
olanlar, bu maddenin yürürlüğe girdiği tarihten itibaren üç ay
içerisinde Devlet Personel Başkanlığına müracaat etmeleri halinde, 657
sayılı Devlet Memurları Kanununun 48 inci maddesinde belirtilen genel
şartları taşımaları kaydıyla müracaat tarihinden itibaren üç ay
içerisinde, personel ihtiyacı dikkate alınarak anılan Başkanlıkça
belirlenecek kamu kurum ve kuruluşlarının boş memur kadrolarına sınav
şartı aranmaksızın ve açıktan atamaya ilişkin sınırlamalara tâbi
tutulmaksızın atanırlar. Bunlardan halihazırda Devlet memuru statüsünde
çalışanların ise çalıştıkları kurumlarda mecburi hizmetlerini
yapmalarına müsaade edilir.

Bunlar, atandıkları kurumlarında, halihazırda kamu kurumlarında görev
yapanlar ise bu kurumlarında yurt içinde veya yurt dışında görmüş
oldukları öğrenim sürelerine ilişkin olarak genel hükümler çerçevesinde
belirlenen mecburi hizmet yükümlülüklerini yerine getirirler ve
ilgililer adına öğrenimleri nedeniyle çıkarılmış olan borç tutarlarının
takibinden vazgeçilerek tahsilat işlemine son verilir. Bunların daha
önce ödemiş oldukları tutarların bulunması halinde, bu meblağa isabet
eden süreler ilgililerin mecburi hizmet sürelerinden indirilir. Ancak,
üniversiteye veya başka bir kamu kurumuna dönmek istemeyenlerden mecburi
hizmet karşılığı olarak, hizmetleri karşılığında aldıkları yurt içi
maaşlar talep edilemez. Bu maaşlar haricinde eğitimleri için yapılan
diğer ödemeler talep edilir.

Birinci fıkranın (a), (b) veya (c) bentlerinde sayılan durumların
gerçekleşmesine rağmen, geçici 47 nci madde uyarınca öğrenim hakkı
tanınanlardan ataması yapılmış olanlar ile kadrolarıyla ilişikleri
kesilmeyenlerden haklarında borç takibi yapılanlar kadrolarında
bırakılır; bunlar hakkında da yukarıdaki fıkra hükmü uygulanır. Bunların
yükseköğretim kurumlarında çalışmış oldukları süreler mecburi
hizmetlerinden indirilir.

Bu madde kapsamına girenlerden öğretim elemanı kadrosuna atananlardan
tekrar mecburi hizmet yükümlülüğü öngörülen bir görevlendirme yapılmış
veya yapılacakların, söz konusu görevlendirme çerçevesinde lisansüstü
eğitim-öğretimlerini başarılı bir şekilde tamamlamış olmaları veya
tamamlamaları halinde, bu görevde çalışmış oldukları süreler ilk
görevlendirmeye ilişkin mecburi hizmetlerinden indirilir ve ikinci
görevlendirmeye ilişkin mecburi hizmet yükümlülüğü devam eder; başarısız
olmaları halinde ise bu görevlendirmeden kaynaklanan mecburi hizmet
yükümlülük süreleri önceki mecburi hizmet yükümlülük sürelerine ilave
edilir.

Yukarıda belirtilen hükümler çerçevesinde öğretim elemanı veya memur
kadrolarına atandıktan sonra yükümlü bulundukları mecburi hizmeti
bitirmeden görevlerinden ayrılan veya bir ceza sebebiyle görevine son
verilenler ile bu madde kapsamına girdiği halde müracaat etmemeleri veya
Devlet Memurları Kanununun 48 inci maddesinde belirtilen genel şartları
taşımadıkları için atanamamaları nedeniyle mecburi hizmet yükümlülüğünü
yerine getirmeyenlerin yükümlü tutulacakları tutar, imzaladıkları
yüklenme senedi ile muteber imzalı müteselsil kefalet senedi hükümleri
dikkate alınmaksızın ve ilgililere ödeme yapma sonucu doğurmaksızın,
kendilerine döviz olarak yapılmış olan her türlü masraflar için;

a\) Bunlardan 657 sayılı Devlet Memurları Kanununun ek 34 üncü maddesinin
yürürlüğe girdiği 5/8/1996 tarihinden sonra yüklenme senedi ile muteber
imzalı müteselsil kefalet senedi alınanlar hakkında, anılan maddenin
ikinci fıkrası hükümlerine göre bu Kanunun yayımı tarihinden önceki
süreler için faiz uygulanmaksızın hesaplama yapılır.

5388-9

b\) 5/8/1996 tarihinden önce yüklenme senedi ile muteber imzalı
müteselsil kefalet senedi alınanlar hakkında, ilgili adına fiilen
ödemenin yapıldığı tarihteki T.C. Merkez Bankasınca tespit ve ilân
edilen efektif satış kuru üzerinden Türk Lirasına çevrilerek bulunacak
tutar ile bu tutara sarf tarihinden bu Kanunun yürürlüğe girdiği tarihe
kadar geçen süre için 1/1/2006 tarihinden geçerli olmak üzere tespit ve
ilân edilen kanunî faiz işletilerek hesaplama yapılır. Ancak, bu
hükümlere göre hesaplama yapılması sonucunda borçlunun aleyhine bir
durum ortaya çıkması halinde (a) bendi  hükümleri uygulanır.

Hesaplanan borç miktarı, ilgilinin durumu ve ödettirilecek meblağ
dikkate alınarak azamî beş yıla kadar taksitlendirilebilir. Bunların
daha önce ödemiş oldukları tutar ile mecburi hizmetlerinde
değerlendirilen sürelere isabet eden tutar, anılan madde uyarınca
belirlenecek tutardan düşülür.

**Geçici Madde 54- (Ek: 29/6/2006-5535-2 md.)**

Bu Kanun uyarınca mecburi hizmet karşılığı yurt dışına gönderilenlerden,
bu maddenin yürürlüğe girdiği tarihten önce, borcunun tamamını ödemeden
veya mecburi hizmetini tamamlamadan vefat edenlerin borç yükümlülükleri
ortadan kalkar. Buna bağlı olarak, borçlunun kendisi, mirasçıları ve
kefilleri hakkındaki her türlü borç yükümlülükleri ortadan kaldırılır ve
her türlü borç takibi işlemlerine son verilir.

**Geçici Madde 55- (Ek: 18/6/2008-5772/8 md.)**

2547 sayılı Kanunun 24 üncü maddesinin değişiklikten önceki hükümleri,
bu maddede değişiklik yapan Kanunun yürürlüğe girdiği tarihten önce
yapılmış olan doçentlik başvuruları ile ilgili olarak uygulanmaya devam
olunur.

30 uncu maddede öğretim üyeleri için öngörülen emeklilik yaşı, 1/3/2006
tarihli ve 5467 sayılı, 17/5/2007 tarihli ve 5662 sayılı, 22/5/2008
tarihli ve 5765 sayılı kanunlarla kurulan Devlet üniversitelerinde görev
almaları şartıyla yetmişiki yaşın doldurulduğu tarihtir. Bu uygulama, 31
Aralık 2015 tarihine kadar devam eder.

Bu Kanunun 10 uncu maddesine eklenen hükümler çerçevesinde kullanılmak
üzere, Öğrenci Seçme ve Yerleştirme Merkezinin 2007 yılından devreden
finansman fazlasının % 25’i bu maddede değişiklik yapan Kanunun
yürürlüğe girdiği tarihten itibaren bir ay içinde Yükseköğretim Kurulu
hesabına aktarılır.

**Geçici Madde 56- (Ek: 22/10/2008-5806/1 md.)**

\(1) Yükseköğretim kurumlarında hazırlık dâhil bütün sınıflarda intibak,
ön lisans, lisans tamamlama, lisans, pedagojik formasyon, lisansüstü,
tıpta uzmanlık ve sanatta yeterlik öğrenimi gören öğrencilerden;
7/6/1995 tarihinden bu Kanunun yürürlüğe girdiği tarihe kadar, kendi
isteğiyle ilişikleri kesilenler dâhil her ne sebeple olursa olsun
ilişiği kesilenler, bu Kanunun yürürlüğe girdiği tarihten itibaren iki
aylık başvuru süresi içerisinde ilişiği kesilenler ile 1980 sonrasında
bu içerikte çıkarılan kanunların kapsamına girmekle birlikte sağlanan
haklardan yararlanmak üzere başvurmayan veya başvurdukları halde
yararlanamamış olanlar, 2547 sayılı Yükseköğretim Kanununun 35 inci
maddesi uyarınca bir yükseköğretim kurumu adına yurt içinde başka bir
yükseköğretim kurumunda lisansüstü öğrenim yapanlardan başarısız
olmaları nedeniyle ilişiği kesilenler, bu Kanunun yürürlüğe girdiği
tarihten itibaren iki ay içinde ilişiklerinin kesildiği kuruma başvuruda
bulunmaları şartıyla bu maddede belirtilen haklardan yararlanırlar.
Başvuruda bulunanlar, ilgili yükseköğretim kurumları tarafından, iki
aylık başvuru süresinin dolması beklenmeden de bu haklardan
yararlandırılabilir. Bu Kanunun yürürlüğe girdiği tarihte askerlik

5388-10

görevini yapmakta olanlar terhislerini, gözaltında, tutuklu veya hükümlü
olup da ceza infaz kurumunda bulunanlar ise bu hallerinin sona ermesini
takip eden iki ay içinde ilgili yükseköğretim kurumuna başvurmaları
halinde bu maddede belirtilen haklardan yararlandırılır.

\(2) 7/6/1995 tarihinden birinci fıkrada belirtilen başvuru süresi sonuna
kadar yükseköğretim kurumlarınca haklarında ilişik kesme işlemi tesis
edilen yükseköğretim kurumlarında hazırlık dâhil bütün sınıflarda
intibak, ön lisans, lisans tamamlama, lisans, pedagojik formasyon,
lisansüstü, tıpta uzmanlık ve sanatta yeterlik öğrenimi gören
öğrencilerden, ilişik kesme işlemine karşı idarî yargı mercilerine
başvurmuş olanlar da birinci fıkrada belirtilen başvuru süresi
içerisinde ilgili yükseköğretim kurumuna başvurmaları halinde bu maddede
belirtilen haklardan yararlanır. Davanın davacının aleyhine sonuçlanması
öğrencinin bu maddede belirtilen haklardan yararlanmasına engel teşkil
etmez.

\(3) Birinci fıkra kapsamına girenlerden ön lisans ve lisans düzeyinde
ilişiği kesilenlere;

a\) Devam şartını yerine getirmedikleri dersler için bir eğitim-öğretim
yılı, dönemlik dersler için bir dönem devam etme hakkı ve dört sınav
hakkı,

b\) Devam şartını yerine getirip başarısız olanlara, başarısız oldukları
dersler için dört sınav hakkı; istemeleri halinde başarısız oldukları
derslere bir eğitim-öğretim yılı, dönemlik dersler için bir dönem devam
etme hakkı,

c\) Devam zorunluluğu bulunmayan dersler için dört sınav hakkı,

ç) Not ortalaması nedeniyle sınıfta kalmış olanlara, bir üst sınıfa bir
eğitim-öğretim yılı devam etme hakkı ve istedikleri üç dersten not
yükseltmek için iki sınav hakkı,

d\) Not ortalaması nedeniyle mezun olamayanlara, istedikleri üç dersten
not yükseltmek için iki sınav hakkı,

verilir.

\(4) Birinci fıkra kapsamına girenlerden lisansüstü düzeyde ilişiği
kesilenlere;

a\) Devam şartını yerine getirmedikleri dersler için bir eğitim-öğretim
yılı, dönemlik dersler için bir dönem devam etme hakkı ve üç sınav
hakkı,

b\) Devam şartını yerine getirip başarısız olanlara, başarısız oldukları
dersler için üç sınav hakkı; istemeleri halinde bu dersleri değiştirerek
bir eğitim-öğretim yılı, dönemlik dersler için bir dönem devam etme
hakkı,

c\) Yeterlik için üç sınav hakkı,

ç) Yüksek lisans öğrencileri için bir, doktora öğrencileri için üç yıl
tez hazırlama süresi,

d\) Doktora yeterlik sınavına girebilmek için yabancı dil sınavında
başarısız olanlara üç sınav hakkı,

e\) Sanatta yeterlik veya tıpta uzmanlık alanlarında başarısız olanlara,
başarısız oldukları derslerden laboratuvar ve uygulamalı derslere devam
ve eksik rotasyonlarını tamamlamaları şartıyla üç sınav hakkı,

verilir.

\(5) Üçüncü ve dördüncü fıkralarla verilen hakların kullanılması süreci
sonunda başarılı olanların öğrenciliğe intibakları yapılır ve
haklarında, yıl kaybetmemiş öğrenciler gibi işlem yapılır.

\(6) Başarısız olunan derslerin programdan çıkarılmış olması halinde bu
derslerin yerine, ilgili yükseköğretim kurumu tarafından muadil başka
dersler belirlenir.

5388-11

\(7) Birinci fıkra kapsamına girenlerden;

a\) Pedagojik formasyon programını tamamlayamayanlar için üç sınav hakkı
verilir; yapamadıkları uygulamalar için ilgili yükseköğretim kurumu
tarafından devam imkanı sağlanır,

b\) Açık öğretim sistemi ile öğrenim yapılan ön lisans, lisans tamamlama
ve lisans programlarından kaydı silinenlere yeniden kayıt hakkı verilir.

\(8) Üçüncü ve dördüncü fıkralardaki haklar saklı kalmak kaydıyla
uygulamalı eğitim-öğretim yapan yükseköğretim kurumlarından ayrılanlara,
devam edemedikleri dersler ve uygulamalar için ilgili yükseköğretim
kurumu tarafından devam imkânı sağlanır. Bunlar için üçüncü ve dördüncü
fıkralarda öngörülen sınav süreci, ilgili yönetmeliklerdeki devam şartı
tamamlandıktan sonra başlar.

\(9) Lisans programlarına devam ederken çeşitli nedenlerle ön lisans
diploması alarak kurumlarından ayrılanlar da üçüncü fıkrada belirtilen
haklardan yararlandırılır.

\(10) Birinci fıkra kapsamına girenlerden lisansüstü öğrenimlerini
tamamlayamadıkları için yükseköğretim kurumlarındaki görevlerine son
verilenler bu madde uyarınca tanınan haklardan yararlanarak
öğrenimlerini kendilerine tanınan süre içerisinde tamamlamaları kaydıyla
mezuniyetlerini müteakip otuz gün içerisinde Yükseköğretim Kurulu
Başkanlığına başvurmaları halinde iki ay içerisinde adına öğrenim
gördükleri yükseköğretim kurumuna veya Yükseköğretim Kurulunun uygun
göreceği başka bir yükseköğretim kurumuna araştırma görevlisi olarak
atanırlar. Bunlardan para borçları olanların bu borçları hizmet borcuna
dönüştürülür, haklarında bu borçlarından dolayı takibata geçilmiş
olanların bu Kanundan yararlanarak öğrenime başladıklarını belgelendirip
başvuruda bulunmaları halinde öğrenim için tanınan süre içerisinde
takibatları durdurulur. Kanunun yürürlüğe girmesinden önce yapılan borç
ödemeleri iade edilmez.

\(11) Sağlık Bakanlığına bağlı eğitim ve araştırma hastaneleri ile Adli
Tıp Kurumunda tıpta uzmanlık öğrenimi görmekte iken ilişiği kesilenler
de bu maddede belirtilen başvuru süresi içerisinde Sağlık Bakanlığına
veya Adli Tıp Kurumuna başvuruda bulunmaları halinde bu maddeyle tanınan
haklardan ayrıldıkları kurumlarda yararlandırılırlar.

\(12) Birinci fıkrada belirtilen başvuru süresi içinde askere alınmaları
gerekenler, bu maddede belirtilen hakları kullandıkları takdirde tecilli
veya tehirli sayılır. Bu Kanundan yararlanarak öğrenciliğe intibakları
yapılanların askerlik tecil veya tehir işlemleri hakkında 21/6/1927
tarihli ve 1111 sayılı Askerlik Kanununun 35 inci maddesi hükmü
uygulanır; bunlardan askere alınması gerekenlerin ise istemeleri halinde
askerlik süresi boyunca öğrenim hakları dondurulur.

\(13) Vakıf üniversitelerinde öğrenimlerine burslu olarak devam ederken
ilişiği kesilenlerin, bu maddede belirtilen haklardan yararlanarak
öğrencilik hakkını elde etmeleri halinde, bursluluk statülerinin devam
edip etmeyeceğine ilgili vakıf üniversitesinin mütevelli heyetince karar
verilir.

\(14) Yüksek Öğrenim Kredi ve Yurtlar Kurumuna öğrenim kredisi veya katkı
kredisi borcu bulunanların bu maddede belirtilen haklardan yararlanması
halinde bu borçların ödenmesi ertelenir. Borç ertelemeyle ilgili usul ve
esaslar Yüksek Öğrenim Kredi ve Yurtlar Kurumu tarafından belirlenir.

5388-12

\(15) Türk Silahlı Kuvvetlerine bağlı eğitim kurumları ile Polis
Akademisi ve bağlı yükseköğretim kurumlarında ön lisans ve lisans
düzeyinde öğrenim görürken 7/6/1995 tarihinden bu Kanunun yürürlüğe
girdiği tarihe kadar her ne sebeple olursa olsun okulları ile ilişiği
kesilenler ile bu Kanunun yürürlüğe girdiği tarihten itibaren iki aylık
başvuru süresi içerisinde ilişiği kesilenlerin, bu Kanunun yayımı
tarihinden itibaren iki ay içerisinde başvurmaları halinde,
Yükseköğretim Kurulunca öğrenim görecekleri fakülte veya yüksekokulları
belirlenir. Belirlenen yükseköğretim kurumlarınca intibakları yapılan
öğrenciler de bu madde kapsamından diğer öğrenciler gibi yararlanırlar.

\(16) Bu Kanunun eğitim-öğretime ilişkin uygulama esaslarının
belirlenmesinde Yükseköğretim Kurulu yetkilidir. Sağlık eğitim
enstitüleri gibi kapatılmış kurumlardan ilişiği kesilenler veya
kurumlarına dönmeleri mümkün olmayanlar için Yükseköğretim Kurulunca
denklik yönünden uygun yükseköğretim kurumları belirlenerek bu Kanunla
verilen hakların kullanılması sağlanır. İlişiklerinin kesildiği kuruma
dönmeleri mümkün olmayanlardan vakıf yükseköğretim kurumlarına kayıt
yaptırmış olanlar, istemeleri halinde Yükseköğretim Kurulunca denklik
yönünden uygun Devlet yükseköğretim kurumlarına yönlendirilir. Birden
fazla kurumdan ilişiği kesilmiş olanlar, ilişiklerinin kesilmiş olduğu
kurumlardan istediklerinden birine başvuruda bulunabilir. Tıpta uzmanlık
eğitimi yapacaklara, ilgili mevzuatta hekimlik ve istihdam için
belirtilen şartları taşımaları kaydıyla uzmanlık eğitimine devam hakkı
verilir.

**Geçici Madde 57- (Ek: 21/1/2010-5947/6 md.)**

Bu maddenin yayımlandığı tarihte kısmî statüde görev yapmakta olan
öğretim üyelerinden, Kanunun yayımlandığı tarihten itibaren bir yıl
içerisinde talepte bulunanlar devamlı statüye geçirilir. **(İptal son
cümle: Anayasa Mahkemesi’nin 16/7/2010 tarihli ve E.: 2010/29, K.:
2010/90 sayılı Kararı ile.)**

**Geçici Madde 58- (Ek: 13/2/2011-6111/173 md.)**

Yükseköğretim kurumlarında hazırlık dâhil bütün sınıflarda intibak,
önlisans, lisans tamamlama, lisans, lisansüstü öğrenimi gören
öğrencilerden bu maddenin yürürlüğe girdiği tarihe kadar, kendi
isteğiyle ilişikleri kesilenler ile yurt dışındaki üniversitelerden
yatay geçiş yaptıktan sonra yatay geçişleri iptal edilenler dâhil,
[[]{#OLE_LINK4 .anchor}]{#OLE_LINK3 .anchor}terör suçundan hüküm
giyenler hariç her ne sebeple olursa olsun ilişiği kesilenler ile bir
programı kazandıkları halde kayıt yaptırmayanlar bu maddenin yürürlüğe
girdiği tarihten itibaren beş ay içinde ilişiklerinin kesildiği
yükseköğretim kurumuna başvuruda bulunmaları şartıyla bu Kanunun 44 üncü
maddesinde belirtilen esaslara göre 2011-2012 eğitim-öğretim yılında
öğrenimlerine başlayabilirler. 2010-2011 eğitim-öğretim yılı bahar
dönemi için bu maddenin yürürlük tarihinden itibaren on gün içinde
başvuranlardan durumu kurumlarınca uygun bulunanlar 2010-2011
eğitim-öğretim yılı bahar döneminde eğitim-öğretime başlayabilirler.
Müracaat süresi içinde askerlik zamanı gelmiş olanların askerlikleri
tecil edilmiş sayılır. Bu maddenin yürürlüğe girdiği tarihte askerlik
görevini yapmakta olanlar terhislerini takip eden 2 ay içinde ilgili
yükseköğretim kurumuna başvurmaları halinde bu maddede belirtilen
haklardan yararlandırılır. Türk Silahlı Kuvvetlerine bağlı eğitim
kurumları ile Polis Akademisi ve bağlı yükseköğretim kurumlarında tıpta
uzmanlık, önlisans veya lisans düzeyinde öğrenim görürken 22/10/2008
tarihinden itibaren bu maddenin yürürlüğe girdiği tarihe kadar terör
suçundan hüküm giyenler hariç her ne sebeple olursa olsun kurumları ile
ilişiği kesilenler, bu maddenin

5388-13

yayımı tarihinden itibaren yukarıda belirlenen süre içerisinde
başvurmaları halinde Yükseköğretim Kurulunca uygun görülen yükseköğretim
kurumlarına intibakları sağlanır. Bu maddede yer alan hükümlerden
yararlanarak ayrıldığı yükseköğretim kurumuna kayıt yaptırıp işi veya
ikametinin başka bir ilde bulunduğunu belgeleyenler, üniversiteye giriş
yılı itibarıyla geçmek istediği üniversitenin taban puanını sağlamaları
ve ikamet ettikleri ildeki yükseköğretim kurumlarının senatolarının da
uygun görmesi halinde, senatolar tarafından belirlenen usul ve esaslar
çerçevesinde ikamet ettikleri ildeki üniversitelerdeki eşdeğer diploma
programlarına yatay geçiş yapabilirler. Bu maddeden yararlanıp bir
yükseköğretim kurumunda öğrenci statüsü kazananlar başvurmaları halinde
Anadolu Üniversitesi bünyesindeki açık öğretim önlisans veya lisans
düzeyindeki kontenjan sınırlaması olan eşdeğer bölümlere, kontenjan
sınırlaması olmayan diploma programlarında ise istedikleri bölümlere
yatay geçiş yapabilirler. Bu maddenin uygulamasına ilişkin usul ve
esasları belirlemeye Yükseköğretim Kurulu yetkilidir.

**Geçici Madde 59 –** **(Ek: 8/8/2011-KHK-650/40 md.; İptal:Anayasa
Mahkemesi’nin 18/7/2012 tarihli ve E.: 2011/113 K.: 2012/108 sayılı
Kararı ile.)^(1)^**

**Geçici Madde 60 –** **(Ek: 11/10/2011-KHK-662/95 md.)**

Bir derse ikiden fazla kayıt yaptırılması, ilave ders alınması veya 44
üncü maddenin (c) fıkrasındaki süreler içinde öğrenimin tamamlanamaması
hallerinde, 46 ncı maddenin (ç), (d), (e) ve (f) fıkraları uyarınca her
bir ders için kredi başına ödenecek öğrenci katkı payı veya öğrenim
ücretinin artırımlı olarak uygulanmasını öngören hükümler, 2014-2015
eğitim-öğretim yılından itibaren uygulanmaya başlanır. Söz konusu
eğitim-öğretim yılına kadar durumu anılan fıkraların kapsamına giren
öğrencilerden, ders tekrarı olup olmadığı ve öğrenimin süresi içinde
tamamlanıp tamamlanmadığına bakılmaksızın, ilk defa kayıt yaptıran
öğrencilerden alınacak tutarda öğrenci katkı payı veya öğrenim ücreti
alınır. Bu maddenin yürürlüğe girdiği tarih itibariyle 2011-2012
eğitim-öğretim yılı için öğrencilerden alınmış öğrenci katkı payı ve
öğrenim ücretlerinin artırımlı kısmı, talep edilip edilmediğine
bakılmaksızın ilgililere red ve iadeler gelir kaleminden iade edilir.

**Geçici Madde 61 –** **(Ek: 30/3/2012-6287/16 md.)**

Bu maddenin yürürlüğe girdiği tarih itibariyle bir mesleğe yönelik
program uygulayan ortaöğretim kurumlarında öğrenim görmekte olan
öğrenciler bakımından, bu kurumların mezunlarının Yükseköğretim Kurulu
tarafından belirlenen aynı meslek dalında yer alan yükseköğretim
programlarına yerleşmelerinde merkezî sınavlardan almış olduğu puanlara
ilave edilecek ortaöğretim başarı puanı hesaplanmasında, bu maddenin
yürürlüğe girdiği tarihten önceki mevzuat hükümleri uygulanır.

**Geçici Madde 62 –** **(Ek: 4/7/2012-6353/10 md.)**

Bu maddenin yürürlüğe girdiği tarihten sonraki ilk yükseköğretime giriş
ve yerleştirme işlemlerine münhasır olmak üzere, bu Kanunun 45 inci
maddesinin birinci fıkrasının (b), (d) ve (f) bentleri uyarınca
adayların merkezi sınavlardan almış olduğu puanlara ilave edilecek
ortaöğretim başarı puanları Yükseköğretim Kurulunca belirlenmiş olan
usul ve esaslara göre hesaplanır.

\_\_\_\_\_\_\_\_\_\_\_\_\_

*(1) Sözkonusu İptal Kararı Resmî Gazete’de yayımlandığı 1/1/2013
tarihinden başlayarak altı ay sonra yürürlüğe girmiştir.*

5388-14

**Geçici Madde 63 –** **(Ek: 4/7/2012-6353/11 md.)**

Süresi içerisinde başvurmamaları nedeniyle bu Kanunun geçici 58 inci
maddesinden yararlanamayanlar (Uluslararası Ortak Lisans Programları
çerçevesinde öğrenim görenler dâhil), bu maddenin yürürlüğe girdiği
tarihten itibaren ilişiklerinin kesildiği yükseköğretim kurumuna
başvuruda bulunmaları hâlinde geçici 58 inci maddede yer alan esaslara
göre, takip eden eğitim-öğretim yılında öğrenimlerine başlayabilirler.

**Geçici Madde 64 –** **(Ek: 2/1/2014-6514/14 md.)**

Bu maddenin yürürlüğe girdiği tarih itibarıyla mesai saatleri dışında
serbest meslek faaliyetinde bulunmakta veya özel kuruluşlarda çalışmakta
olan öğretim üyeleri, bu maddenin yayımı tarihinden itibaren üç ay
içinde bu faaliyetlerini sona erdirir; bu süre içinde sona erdirmeyen
öğretim üyelerinin üniversiteyle ilişikleri kesilir.

**Geçici Madde 65 –** **(Ek: 2/1/2014-6514/15 md.)**

Bu Kanunun 36 ncı maddesinin yedinci ve son fıkrasına göre yapılacak
düzenlemeler bu maddenin yayımı tarihinden itibaren bir ay içinde
yürürlüğe konulur. 36 ncı maddenin yedinci fıkrasına göre hizmet
verilmesi, bu maddenin yürürlüğe girdiği tarihten itibaren üç ay sonra
başlatılır. Bu kapsamda ilk defa çalıştırılacakların tespitinde uygulama
faaliyetleri için bu maddenin yayımından itibaren üç ay içindeki
çalışmaları, akademik faaliyetleri açısından ise son bir yıllık
faaliyetleri esas alınır.

Yeni bir düzenleme yapılıncaya kadar, yükseköğretim kurumlarında tıpta
uzmanlık eğitimi yapmakta olan tabip araştırma görevlileri, uzmanlık
eğitimlerini tamamladıklarında Sağlık Bakanlığına, uzman olduklarının
bildirildiği tarihten sonraki ilk Devlet Hizmeti Yükümlülüğü Kurasına
kadar kurumları ile ilişkileri kesilmeksizin araştırma görevlisi olarak
görev yapmaya devam ederler.

*Yürürlük: *

**Madde 67 – **Bu kanunun;

a\. 5 nci madde (ı) fıkrasında yer alan ve beden eğitimi veya güzel sanat
dallarından biri ile yabancı dilin zorunlu ders olarak programlanması ve
icra edilmesine dair hükmü 1983 - 1984 eğitim-öğretim yılında,

b\. 30 ncu maddesi 1985 yılında,

c\. 46 ncı maddenin öğrencilerden harç alınmasına ilişkin hükümleri
1982-1983 eğitim - öğretim yılında,

d\. Diğer hükümleri yayımı tarihinde yürürlüğe girer.

*Yürütme:*

**Madde 68 – **Bu kanunu Bakanlar Kurulu yürütür.

5389

**4/11/1981 TARİHLİ 2547 SAYILI ANA KANUNA İŞLENEMEYEN**

**HÜKÜMLER**

**1) 14/4/1982 Tarihli ve 2653 Sayılı Kanunun geçici maddeleri. **

**Geçici Madde 1 – **Bu Kanunun yürürlüğe girdiği tarihten önce açılmış
kamu davaları ile sonuçlanmış soruşturma işlemleri geçerli olup,
bulunduğu aşamadan itibaren uygulamaya devam olunur.

Sonuçlanmamış soruşturmalara bulunduğu safhadan itibaren bu Kanun
hükümleri uygulanır.

**Geçici Madde – **Bu Kanunun yürürlüğe girdiği tarihten itibaren beş
yıl süre ile Yükseköğretim Kurulunun yapacağı her türlü satın alma,
satma, keşfettirme, proje yaptırma, montaj, kiraya verme ve kiralama ile
ilgili işlerden 1050 sayılı Muhasebe-i Umumiye Kanununun 135 inci
maddesi ile 2490 sayılı Artırma ve Eksiltme ve İhale Kanunu uygulanmaz
ve 2547 sayılı Yükseköğretim Kanununun 56 ncı madde (f) fıkrasında ve
yukarıda sayılan işlerde 1609 sayılı Bayındırlık Bakanlığı Kuruluş ve
Görevleri Kanunu hükümlerine tabi olmaksızın Yükseköğretim Kurulu,
bünyesinde oluşturacağı bir birimle bu işlerle ilgili faaliyetleri
yürütür.

Uygulanacak usul ve esaslar Yükseköğretim Kurulunca çıkarılacak bir
yönetmelikle düzenlenir.

Bu yönetmelik yürürlüğe girinceye kadar Yükseköğretim Kurulunun yukarıda
sayılan işleri için 7 Haziran 1980 gün ve 17010 sayılı Resmi Gazete'de
yayınlanan "Üniversitelerarası Giriş Sınavı Kayıt ücretleri Fonu Alım -
Satım, Kiralama, Harcama ve İhale Yönetmeliği" uygulanır. Anılan
yönetmelikteki "İta Amiri" ifadesi yerine "Yükseköğretim Kurulu Başkanı"
Üniversitelerarası Öğrenci Seçme ve Yerleştirme Merkezi Yönetim Kurulu"
ifadesi yerine "Yükseköğretim Kurulu" "fon" ifadesi yerine de
"Yükseköğretim Kurulu bütçe ödenekleri ve diğer mali olanakları"
ifadeleri kullanılır.

**2) 17/8/1983 Tarihli ve 2880 Sayılı Kanunun geçici maddeleri. **

**Geçici Madde 1 – **Bu Kanunun yayımı tarihinden evvel izlemiş olduğu
eğitiöğretim programlarını;

a\) Sınıf geçme sistemi uygulanan yükseköğretim kurumlarında son sınıfa
geçmiş olanlarla,

b\) Ders geçme veya borçlu sınıf geçme sistemi uygulanan yükseköğretim
kurumlarında toplam derslerin dörtte üçünün sınavlarını başarmış
olanlara,

1977 yılından bu Kanunun yayımlandığı tarihe kadar başaramadıkları
dersler dolayısıyla yükseköğretim kurumları ile ilişkisi kesilen veya
kesilme durumuna gelenlere, eğitim - öğretim programlarının tümünü
izleyerek tamamlamış olmak şartıyla, 1985 yılı sonuna kadar açılacak
sınav dönemlerinde her ders için iki sınav hakkı tanınır. Ancak, bunlar,
askerlik tecil işlemi hariç öğrencilik haklarından yararlanamazlar.

Bu gibiler başaramamış oldukları bir veya daha çok derslerin sınavına
aynı dönemde girebilirler ve bu derslerden ikinci sınav haklarını
sınavların açılacağı ilk dönemde kullanmak zorundadırlar. Bu derslerden
herhangi birinden ikinci sınav sonunda da başarısız olanlar diğer sınav
haklarını tümüyle kaybederler.

5390

**Geçici Madde 2 – **Kısmi statüden devamlı statüye veya devamlı
statüden kısmi statüye geçmek üzere bu Kanunun yürürlüğe girdiği
tarihten itibaren altı ay içinde başvuran öğretim üyeleri, üniversite
yönetim kurulunun olumlu görüşü ve rektörün kararı ile statü
değiştirebilirler.

**Geçici Madde 3 – **Yükseköğretim kurumları kadro kanunu yürürlüğe
girinceye kadar, rektörlerin önerisi üzerine, akademik kadrolar ile 657
sayılı Devlet Memurları Kanununa tabi kadrolar, üniversiteler veya
üniversite birimleri arasında Yükseköğretim Kurulu kararı ile
nakledilebilir.

**Geçici Madde 4 – **Tıp ve diş hekimliği gibi uygulama alanları,
üniversite içinde olmayan bilim alanlarında görevli profesör ve
doçentler kısmi statüde olmalarına rağmen, 1990 yılı sonuna kadar,
bölüm, anabilim, anasanat, bilim ve sanat dalları yöneticiliklerine
atanabilirler. Ancak bu gibiler, Devlet memurları gibi haftalık mesai
süresine tabidirler.

**Geçici Madde 5 – **28/3/1983 tarih ve 2809 sayılı Kununun geçici 3
üncü maddesi ile yükseköğretim kurumlarında öğretim görevlisi ve geçici
olarak istihdam edilen öğretmenlerin istihdam süresi 3O/6/1984 tarihine
kadar uzatılmıştır. Bu tarihe kadar, ilgili bakanlığa dönmek için
talepte bulunanlar ile yükseköğretim kurumlarında istihdamlarına ilgili
üniversite yönetim kurulu önerisi ve rektörün onayı ile gerek
görülmeyenler, ilgili bakanlıklara kadroları ile birlikte iade edilirler
veya üniversitesinin önerisi veya doğrudan Yükseköğretim Kurulunun
kararı ile bir başka üniversiteye veya bağlı birimlerine kadroları ile
birlikte nakledilebilirler.

**3) 25/12/1985 Tarihli ve 3248 Sayılı Kanunun geçici maddeleri.**

**Geçici Madde 1 – **Bu Kanunun yürürlüğe girmesinden önce, mezun olmak
üzere takip ettiği eğitim - öğretim programının biri hariç diğer
derslerini başarılı olarak tamamlayan, ancak başaramadıkları tek ders
sebebiyle ilişkileri kesilen öğrenciler de kurumlarına üç ay içinde
müracaatları halinde bu Kanun hükümlerinden yararlandırırlar.

**Geçici Madde 2 – **Bu Kanunun yürürlüğe girmesinden önce 1984 - 1985
yıllarında kaydı silinen veya silinme durumuna gelmiş olan ve Geçici 1
inci madde kapsamı dışında bulunan ögrencilerden:

A\) Birinci sınıf veya birinci ve ikinci yarı yıl ögrencileri, takip
etmekte oldukları bütün dersleri verip de sadece veremedikleri tek
dersleri kalmışsa, ilgili oldukları öğretim kurumuna üç ay içinde
müracaatları halinde bu tek dersin açılacak ilk yarı yıl veya yıl sonu
sınavına ve bütünlemesine bir defaya mahsus olmak üzere girerler. Bu
dersin uygulamalı olması halinde öğrenciler sadece uygulamalara devam
etmek zorundadırlar.

B\) Birinci sınıf dışında diğer sınıflardan ara sınavları dahil her yarı
yıl veya tam yıl sınavlarında yalnız üç dersten başarısız oldukları için
ilişkileri kesilme durumunda bulunan veya ilişkisi kesilmiş olanlara,
başarısız oldukları o üç dersi sadece bir defaya mahsus olmak üzere bu
Kanun hükümlerine göre üç ay içinde kurumlarına müracaatları halinde
alma hakkı tanınır.

5391

**4) 15/9/1987 tarih ve 292 sayılı KHK. nin geçici maddesi:**

**Geçici Madde – (Mülga: 17/2/1993 - 3865/1 md.)**

**5) 2/12/1987 tarih ve 301 sayılı KHK. nin geçici maddeleri:**

**Geçici Madde 1 – **Bu Kanun Hükmünde Kararnamenin yürürlüğe girdiği
tarihi izleyen aybaşından itibaren, 2547 Sayılı Kanun ile, bu Kanunun ek
ve tadilleri uyarınca 1987 yılı, Aralık ayında ad çekme işlemine tabi
olanlar ile herhangi bir nedenle kurul üyeliğinden ayrılanların yerine,
bu Kanun Hükmünde Kararnameye göre seçimler ve atamalar yapılır. Bu
suretle seçilenler ve atananlar, seçildikleri ve atandıkları tarihi
izleyen aybaşında göreve başlarlar. Bunlar dışında kalan üyelerin görev
süreleri 31/12/1988 gününe kadar devameder. Bu üyelerden, Yürütme Kurulu
üyeliğine seçilmeyen ve Türkiye Cumhuriyeti Emekli Sandığı ile
irtibatları devam edenler, istekleri halinde bir ay içinde kamu kurum ye
kuruluşlarında mükteseplerine uygunkadroya atanırlar ve bunlar hakkında
6 ncı maddenin (d) fıkrasının ikinci bendi hükümlerine göre toplantıya
katılma (huzur hakkı), emekli olanlar ile kamu kurum ve kuruluşlarına
atanmayanlar hakkında ise, bu süre içinde 6 ncı maddenin (d) fıkrasının
birinci bendine göre aylık ödemeye devam olunur.

Yükseköğretim Kurulu Üyeliğine seçilmeleri nedeniyle kurumları ile
ilişkileri kesilenlerden Türkiye Cumhuriyeti Emekli Sandığı ile
irtibatları devam edenler, üyelik görevinin sonunda, istekleri halinde
bir ay içinde kamu kurum ve kuruluşlarında mükteseplerine uygun
görevlere atanırlar. Bunlar hakkında bu Kanun Hükmünde Kararname
hükümleri uygulanır.

**Geçici Madde 2 – **Bu Kanun Hükmünde Kararnamenin yürürlüğe girdiği
tarihten itibaren bir ay içinde 1 inci maddedeki esaslara göre yürütme
kurulu oluşturulur.

**6) 23/11/1989 tarih ve 3589 sayılı Kanunun geçici maddesi:**

**Geçici Maddde 1 – **12/3/1986 Tarihli ve 3268 sayılı, 9/4/1987 Tarihli
ve 3347 Sayılı, 12/10/1988 Tarihli ve 3479 Sayılı ve 1/6/1989 Tarihli ve
3569 Sayılı Kanunlarla Bakanlar Kuruluna verilen Kanun Hükmünde
Kararname çıkarma yetkisi 2547 Sayılı Yükseköğretim Kanunu için, bu
kanunlarla verilen süre bitimine kadar geçerlidir.

**7) 7/3/1990 tarih ve 3614 sayılı Kanunun geçici maddesi: **

**Geçici Madde 1 – **12.3.1986 tarihli ve 3268 sayılı, 9.4.1987 tarihli
ve 3347 sayılı, 12.10.1988 tarihli ve 3479 sayılı, 1.6.1989 tarihli ve
3569 sayılı Kanunlarla Bakanlar Kuruluna verilen Kanun Hükmünde
Kararname çıkarma yetkisi 2547 sayılı Yükseköğretim Kanunu için, bu
Kanunlarla verilen süre bitimine kadar geçerlidir.

**8) 25/10/1990 tarih ve 3670 sayılı Kanunun Geçici Maddeleri: **

**Geçici Madde 1 – **Bu Kanunun yürürlüğe girmesinden önce yükseköğretim
kurumlarında kılık ve kıyafet ile ilgili olarak verilmiş her türlü
disiplin cezaları bütün hüküm ve sonuçlarıyla birlikte ortadan kalkar.

**Geçici Madde 2 – **Bu Kanunun yürürlüğe girmesinden önce 2547 sayılı
Kanunun 38 inci maddesi uyarınca kurumlarda görev almış olanlar için
görevlendirildikleri sürece üst yönetimkadrolarında görev
verilemeyeceğine dair hüküm uygulanmaz.

**Geçici Madde 4 – **Bu Kanunun yürürlüğe girdiği tarihten önce,
19/4/1990 tarihli 422 sayılı Kanun Hükmünde Kararnamenin maddelerine
göre yapılan işlemlerin bu Kanuna uygun olmayanları, bu Kanunun
yürürlüğe girdiği tarihten itibaren geçersiz olurlar.

5392

**9) 3/4/1991 tarih ve 3708 sayılı Kanunun Geçici Maddeleri: **

**Geçici Madde 1 ve 2 – (İptal: Ana.Mah.'nin 29/6/1992 tarih ve E.
1991/21,K. 1992/42 Sayılı Kararıyla.)**

**10) 1/7/1992 tarih ve 3826 sayılı Kanunun Geçici Maddeleri:**

**Geçici Madde 1 – **Bu Kanunun 1 inci maddesinde öngörülen ilk rektör
aday seçimleri bu Kanunun yürürlüğe girmesini izleyen 15 gün içinde
gerçekleştirilir ve seçilen rektör, atanmasını takip eden 15 inci günde
göreve başlar.

Yeni kurulan Devlet üniversite ve yüksek teknoloji enstitülerinin kurucu
rektörleri iki yıl için, Milli Eğitim Bakanı ve Başbakanın önereceği 3
isim arasından Cumhurbaşkanınca atanır.

**Geçici Madde 2 –** Bu Kanunun yayımı tarihinde görev başında bulunan
üniversite rektörlerinin görevleri, yeni rektörlerin seçimini takip eden
15 inci günde sona erer.

**11) 28/12/1999 tarih ve 4498 sayılı Kanunun Geçici Maddesi: **

**Geçici Madde 1 – (İptal: Ana. Mah.’nin 13/9/2000 tarihli ve E.:
2000/14, K.: 2000/21 sayılı kararı ile.)**

**12) 29/6/2001 - 4702 sayılı Kanunun Geçici Maddesi :**

**Geçici Madde 1 –** Bu Kanunla ilgili yönetmelikler, Kanunun yayımı
tarihinden itibaren bir yıl içerisinde çıkarılır. Bu Kanunun
uygulanmasına ilişkin yönetmelikler çıkarılıncaya kadar mevcut
yönetmeliklerin bu Kanuna aykırı olmayan hükümlerinin uygulanmasına
devam edilir.

5393

**2547 SAYILI KANUNDA EK VE DEĞİŞİKLİK YAPAN MEVZUATIN**

**YÜRÜRLÜKTEN KALDIRDIĞI KANUN VE HÜKÜMLERİ**

**GÖSTERİR LİSTE**

**Yürürlükten Kaldıran Mevzuatın**

**Yürürlükten Kaldırılan**

**Kanun veya Kanun Hükümleri Tarihi Sayısı Maddesi**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_
\_\_\_\_\_\_\_\_\_\_ \_\_\_\_\_\_\_\_ \_\_\_\_\_\_\_\_

657 sayılı Kanunun 125 inci maddesinin (E) ben-

di (d) fıkrasındaki "...kesintisiz 10 gün, veya..."

ibaresi, 29/11/1984 KHK-243 26

657 sayılı Kanunun değişik 209 ve 210 uncu

maddelerinin birinci fıkralarında geçen "...aile

yardımı ödeneğine müstehak."ibareleri, 29/11/1984 KHK-243 31

241 sayılı KHK'nin 37 nci maddesinin (a) ve

\(b) fıkraları, 29/11/1984 KHK-243 52

5/11/1980 Tarihli ve 2333 sayılı Kanun (1/1/1987

tarihinde), 29/11/1984 KHK-243 56

657 sayılı Kanunun değişik 92 nci maddesinin 2 nci

fıkrası ile 116 ncı maddesi 29/11/1984 KHK-243 56

2547 sayılı Yükseköğretim Kanunu'nun 23 üncü

maddesinin (c) fıkrası ile 25 inci maddesinin (b)

fıkrasının 2 nci bendi 12/8/1986 KHK-260 7

2547 sayılı Yükseköğretim Kanununun

Geçici 21 inci maddesi 27/5/1988 34553

29/11/1984 tarih ve 243 sayılı KHK'nin Değişik Geçici

1 inci maddesi,

657 sayılı Devlet Memurları Kanununun 213 üncü mad-

desi, 5434 sayılı T.C. Emekli Sandığı Kanununun Ek 40

ıncı maddesi 27/6/1989 KHK-375 32

2547 sayılı Kanunun Ek 13 üncü maddesi 3/4/1991 3708 8

2547 sayılı Kanunun 45 inci maddesinin (c) bendi ile

46 ncı maddesinin 4 üncü fıkrası 29/5/1991 3747 5

292 sayılı Kanun Hükmünde Kararname 17/2/1993 3865 1

2547 sayılı Kanunun 50 nci maddesinin (c) bendi 1/8/1996 4160 5

5394

**2547 SAYILI KANUNA EK VE DEĞİŞİKLİK GETİREN MEVZUATIN**

**YÜRÜRLÜĞE GİRİŞ TARİHİNİ GÖSTERİR LİSTE**

**Kanun Yürürlüğe**

**No. Farklı tarihte yürürlüğe giren maddeler giriş tarihi**

\_\_\_\_\_\_\_\_\_
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_
\_\_\_\_\_\_\_\_\_\_\_

2653 – 20/4/1982

2708 – 25/9/1982

2880 – 19/8/1983

2984 – 8/3/1984

KHK/243 – 31/12/1984

3248 – 3/1/1986

KHK/260 – 3/9/1986

KHK-292 – 21/9/1987

KHK-301 – 21/12/1987

3455 – 7/6/1988

3511 – 27/12/1988

KHK/351 2, 7, 15, 16 ve 20 Yayımı olan

30/12/1988 tari-

hini takip eden

aybaşı

3, 5, 9, 10, 11, 12, 17 ve 18 15/1/1989

Diğer hükümleri 30/12/1988

3520 – 10/2/1989

KHK/369 – 15/6/1989

KHK-375 2, 3, 5, 6, 10, 11, 12, 13,

14, 15, 18, 19, 21, 23, 25,

26, 29, 30 ve 31 15/7/1989

28 Tazminat nisbet-

lerinin tesbit

edildiği tarihi

izleyen aybaşında

Diğer maddeleri 1/7/1989

3576 – 17/6/1989

3589 – 30/11/1989

KHK-398 – 1/2/1990

5394-1

**2547 SAYILI KANUNA EK VE DEĞİŞİKLİK GETİREN MEVZUATIN**

**YÜRÜRLÜĞE GİRİŞ TARİHİNİ GÖSTERİR LİSTE**

**Kanun Yürürlüğe**

**No. Farklı tarihte yürürlüğe giren maddeler giriş tarihi**

\_\_\_\_\_\_\_\_\_\_
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_
\_\_\_\_\_\_\_\_\_\_\_

3614 – 15/3/1990

KHK/418 a) 2, 3, 6, 8, 9, 10, 13, 14, 16, 17, 20, 21, 22, 27, 28, 31,

32, 33, 35, 36, 37 ve 45 inci maddeleri 1/1/1991

b\) 30 ve 38 inci maddeleri 1/7/1990

c\) 34 üncü maddesi 15/1/1991

d\) 4, 5, 11, 23, 24, 25, 26, 29 ve 40 ıncı maddeleri Yayımını

izleyen

aybaşında

e\) 39 uncu maddesi 1990 - 1991 öğrenim döneminde uygulanmaya başlanmak
üzere, bu konuda Bakanlar Kurulunca esas ve usullerin tesbitini izleyen
aybaşında

f\) Diğer maddeleri 11/4/1990

KHK/422 – 15/5/1990

3670 – 28/10/1990

3676 – 17/11/1990

3708 – 9/4/1991

3747 – 9/6/1991

3804 – 1/6/1992

3826 – 7/7/1992

3843 – 27/11/1992

3865 – 4/3/1993

3908 – 12/5/1993

KHK/527 – 20/5/1994

4111 – 12/6/1995

4142 – 07/6/1996

4160 – 05/8/1996

4249 – 22/5/1997

4278 – 5/7/1997

4305 – 18/8/1997

4498 – 30/12/1999

4584 – 28/6/2000

4629 – 1/1/2002 ta-

rihinden geçerli

olmak üzere

3/3/2001

tarihinde

5394-2

**Kanun Yürürlüğe**

**No. Farklı tarihte yürürlüğe giren maddeler giriş tarihi**

\_\_\_\_\_\_\_\_\_\_\_
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_
\_\_\_\_\_\_\_\_\_\_\_

4684 15 inci Maddesi 1/1/2002

4689 a) 3 nci maddesi yayımını izleyen ay başında.

b\) 3 üncü maddesiyle düzenlenen 2547 sayılı

Kanunun ek 18 inci maddesinin üçüncü fıkrasının

(c)bendi 1/1/2002 tarihinde, diğer hükümleri 1/1/2001 tarihinde

c\) Diğer maddeleri 3/7/2001

4702 – 10/7/2001

4969 22/7/2003 tarihinden geçerli olmak üzere 12/8/2003

5217 Ek Madde 25 1/1/2005

5218 6 21/7/2004

5234 60 21/9/2004

36, 40, 46,58, Ek Madde 26 ve 27 1/1/2005

5316 Geçici Madde 50 ve 51 18/3/2005

5335 33, 43 27/4/2005

5436 58 24/12/2005

5467 15 ve 57 17/3/2006

5535 Geçici Madde 52, 53 ve 54 8/7/2006

5394-3

**2547 SAYILI KANUNA EK VE DEĞİŞİKLİK GETİREN MEVZUATIN YÜRÜRLÜĞE GİRİŞ
TARİHİNİ GÖSTERİR LİSTE**

  ------------------------------------------ ------------------------------------------------------------- -----------------------------------------------------
  **Değiştiren Kanunun/ KHK’nin Numarası**   **2547 sayılı Kanunun değişen veya iptal edilen maddeleri**   **Yürürlüğe Giriş Tarihi**

  5772                                       10, 13, 23, 24, 25, 26, Ek Madde 2, Geçici Madde 55           28/6/2008

  5793                                       58                                                            1/9/2008

  5806                                       Geçici Madde 56                                               28/10/2008

  5904                                       56                                                            3/7/2009

  5917                                       46                                                            1/9/2009
                                                                                                           
                                             10, Ek Madde 28                                               1/1/2010

  5947                                       38, 58, Geçici Madde 57                                       30/1/2010
                                                                                                           
                                             36, 58, Ek Madde 22                                           30/1/2011

  6009                                       58                                                            1/8/2010

  6111                                       3, 44, 46 ve Geçici Madde 58                                  25/2/2011

  6114                                       6, 10, 45, 52, 58, 65 ve Ek Madde 18                          3/3/2011

  6218                                       58                                                            3/3/2011tarihinden geçerli olmak üzere 14/4/2011

  KHK/650                                    36, Geçici Madde 59                                           26/8/2011

  KHK/662                                    Geçici Madde 60                                               2/11/2011

  KHK/666                                    58                                                            31/12/2011 tarihinden geçerli olmak üzere 2/11/2011
                                                                                                           
                                             58                                                            15/1/2012

  6287                                       45, 56, Geçici Madde 61, Ek Madde 21                          11/4/2012

  6353                                       Ek Madde 29, Geçici Madde 62 ve 63                            12/7/2012

  6354                                       58                                                            12/7/2012

  6456                                       Ek Madde 7                                                    18/4/2013

  6487                                       39                                                            11/6/2013
  ------------------------------------------ ------------------------------------------------------------- -----------------------------------------------------

5394-4

  -------------------------------------------------------------------------------------- ------------------------------------------------------------- ----------------------------------------------
  **Değiştiren Kanunun/ İptal Eden Anayasa Mahkemesi Kararının Numarası**                **2547 sayılı Kanunun değişen veya iptal edilen maddeleri**   **Yürürlüğe Giriş Tarihi**

  Anayasa                                                                                36 ncı maddenin altıncı fıkrası ile Geçici Madde 59           1/1/2013 tarihinden başlayarak altı ay sonra
                                                                                                                                                       
  Mahkemesi’nin 18/7/2012 tarihli ve E.: 2011/113 K.: 2012/108 sayılı Kararı                                                                           (1/7/2013)

  Anayasa Mahkemesi’nin 27/12/2012 tarihli ve E.: 2011/139, K.: 2012/205 sayılı Kararı   58                                                            10/10/2013

  6514                                                                                   36, 58, Ek madde 29, Geçici Madde 64, Geçici madde 65         18/1/2014
  -------------------------------------------------------------------------------------- ------------------------------------------------------------- ----------------------------------------------


